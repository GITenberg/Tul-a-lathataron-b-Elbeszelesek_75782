<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>Túl a láthatáron by Mór Jókai | Project Gutenberg</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h2 span.smaller {
 font-size: 80%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i0 {
 text-indent: 0;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
/*  visibility: hidden; */
/*  display: none; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left: 1.5em; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

ul.TOC {
 list-style-type: none;
 padding-left: 10%;
/*  text-indent: 0; */
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75782 ***</div>
<hr class="chap" />
<div class="chapter"></div>
<p class="center"><span class="caption-largest">JÓKAI
MÓR<br /></span> <span class="caption-large">HÁTRAHAGYOTT
MŰVEI</span></p>
<p>&nbsp;</p>
<p class="center"><span class="caption">A JÓKAI MÓR ÖTVENÉVES IRÓI
JUBILEUMA ALKALMÁBÓL KÖZREBOCSÁTOTT NEMZETI DÍSZKIADÁS KIEGÉSZÍTŐ
SOROZATA</span></p>
<p>&nbsp;</p>
<p class="center"><span class="caption">II. KÖTET</span></p>
<p class="center"><span class="caption">TÚL A LÁTHATÁRON</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class="caption">RÉVAI TESTVÉREK IRODALMI
INTÉZET<br />
RÉSZVÉNYTÁRSASÁG</span></p>
<p class="center"><span class="caption">1912</span></p>
<hr class="chap" />
<h1>TÚL A LÁTHATÁRON</h1>
<p class="center"><span class="caption">ELBESZÉLÉSEK</span></p>
<p>&nbsp;</p>
<p class="center"><span class="caption">IRTA</span></p>
<p class="center"><span class="caption-150">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class="caption">RÉVAI TESTVÉREK IRODALMI
INTÉZET<br />
RÉSZVÉNYTÁRSASÁG</span></p>
<p class="center"><span class="caption">1912</span></p>
<hr class="chap" />
<div class="chapter"></div>
<p><span class="pagenum"><a name="Page_1" id="Page_1"><br />
-1-</a></span></p>
<p class="center"><span class="caption-largest">TÚL A
LÁTHATÁRON.</span></p>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<div class="chapter">
<h2>EGY SZENT NŐ.</h2>
</div>
<p>Róma száz temploma között van egy, melyet csak nagy kereséssel
lehet cicerone vezetése mellett megtalálni. Tornya hiányzik; egy
szűk, romok közé szorult utcza vezet hozzá a Ponte Rosto mentében:
előbb két ódon háznak az udvarán kell végigmenni, azután egy nedves
folyosón végig: ott a templom.</p>
<p>Ez a <i>S. Stefano Rotondo</i>.</p>
<p>Egy roppant gömbölyű terem, melyben első pillanatra meglep
bennünket az, hogy oszlopai, mik a padozatját tartják, a hány,
annyiféle anyagból készült: van ott minden színű márvány, gránit,
travertin; dóriai, jóniai és korinthi oszlopfőkkel, némelyik a
nélkül is; vékonyabbak, vastagabbak. Nem is mind egyforma magasak;
a melyik nem volt elég emelkedett, hogy a plafonig elérjen, az
kitoldatott egy más oszlop darabjával.</p>
<p>De nem ez a legnevezetesebb a S. Stefano Rotondo templomban,
hanem az egész templom belsejét elfedő hetven kép-csoport.</p>
<p>Irtóztató látvány! Hetven tableau a martyrok
kínszenvedéseiből.</p>
<p>Életnagyságú és élethű képek. Semmi költészet, semmi ihletes
művészi alkotásokban, de tökéletes pathologiai és anatomiai
tanulmány.</p>
<p>Mind a hetven kép egy-egy különböző nemét tünteti fel a
keresztény vértanúk halálra kínzatásának. A hagymázas <span class=
"pagenum"><a name="Page_4" id="Page_4">-4-</a></span> fantázia
lázálmainak kellett megelevenülni, hogy ily képeket alkothasson az
ember.</p>
<p>Ott nyúzzák elevenen, fűrészelik ketté, tépik szét lovakkal,
sütögetik vasrácson, főzik üstben, égetik szurokban, emésztetik el
hangyabolyban, hasítják ketté fiatal fákhoz kötve, sajtolják nehéz
kövek közé téve, koronázzák aczél fejszorítókkal a keresztény hit
vértanúit; azoknak az arczai kínt, iszonyatos kétségbeesést,
agoniát fejeznek ki; hóhéraik kaczagnak, gyönyörködnek,
csúfolódnak. Mindez a legiszonyúbb élethűséggel részletezve.</p>
<p>Két festő: Pomerancio és Teroquesta fordította rá egész életét
és talentumát, hogy e rettenetes templom rémalakjait
megalkossa.</p>
<p>A borzalom bámulatával kérdezzük ciceronenktól:</p>
<p>– Hogy érhette utól e kín-látományokat emberi fantázia? Hisz
azokat tanulmányozni kellett.</p>
<p>A vezető mosolyog s halkan jegyzi meg rá:</p>
<p>– A két festő Arbuez korszakában dolgozott.</p>
<p>Ezt elfelejtettük. Hogy mikor a hívek jutottak uralomra, akkor a
kínpadot ők fordíták a hitetlenek ellen.</p>
<p>Mindannyi kedélylázasztó festmény között csak egy van, mely
költői felfogást tanúsít: szent-Agatha martyrnő képe.</p>
<p>A kínpadra kötözött csodaszép leánynak egy hóhérlegény nagy
harapófogóval tördeli ki szép fehér fogait, míg egy másik
tigrisköröm-alakú tüzes vaskarmokkal tépi le egyik keblét. A vér
szétfecskendez, az égetett hús füstölög. És a kínzott nő mosolyog
hozzá.</p>
<p>Ebben a mosolyban van a költészet és a megdicsőülés szentelt
hagyománya.</p>
<p>Agatha siciliai előkelő, gazdag család leánya volt. Palermoban
lakott.</p>
<p>Rómában Decius uralkodott akkor s Quintinus volt Sicilia
kormányzója. <span class="pagenum"><a name="Page_5" id=
"Page_5">-5-</a></span></p>
<p>A kormányzót elbűvölte Agatha szépsége; nőül kérte a leányt.</p>
<p>– Nekem már van jegyesem, – mondá a leány.</p>
<p>– Ki az? Szebb, jobb, hatalmasabb Quintinusnál?</p>
<p>– Szebb, jobb, hatalmasabb: a Jézus Krisztus.</p>
<p>Egy ilyen szó elég volt arra, hogy hatalmat adjon a proprætornak
a leány felett. Az állam és az istenek elleni lázadás volt az.</p>
<p>– Meglássuk, ki lesz hatalmasabb, – mondá Quintinus, – az új
Messiás-e, vagy isteneink?</p>
<p>Még nem gondolt a kínpadra, a vesztőhelyre. Volt annál még
rosszabb hely is.</p>
<p>Venusnak mindenütt volt temploma, de kultuszát a siciliaiak
vitték legnagyobb tökélyre. Ők meghonosították a babyloni
Mylitta-szertartást, megrontó eszközét a fiatalságnak, s
bacchanaljaikból minden szív megmérgezve jött ki. A palermoi
Mylitta-kultusz főpapnője egy cyprusi görög nő volt: Aphrondissa.
Quintinus a Venus-papnő kezébe adta Agathát.</p>
<p>Rövid időn visszavitte Aphrondissa a hajadont Quintinushoz.</p>
<p>– Vedd el tőlem! Ez rettenetes nő! Lerontja Venus oltárát.
Leányaimat bűnbánókká teszi viselkedésével, és van valami sugárzás
az arczán, a mivel az ifjak szívét megtéríti, hogy a kik bejönnek
Venusnak áldozni, megtanulnak tőle imádkozni.</p>
<p>Ez a megnevezhetetlen sugárzat most is ott ragyogott a leány
arczán.</p>
<p>Quintinusban forrt a szenvedély. Ő is érezte azt az
ellenállhatatlan varázst, a melyet e megdicsőült tekintet gyakorolt
rá. Dühítette az, hogy szerelmi ömlengései, szeméremsértő szavai,
kíméletlen durvaságai sem szégyenpirt, sem haragot, sem ijedtséget
nem tudtak előidézni a leány arczán. Ez mindenre a megdicsőülés
mosolyával felelt.</p>
<p>Ekkor aztán kínpadra vonatta a gyönyörű alakot: <span class=
"pagenum"><a name="Page_6" id="Page_6">-6-</a></span> akarta látni,
hogy tűnik el majd ottan az égbenéző mosolygás arczáról, hogy
változik az át kín-vonagló torzképpé.</p>
<p>A többit elmondja az a kép a S. Stefano Rotondoban.</p>
<p>Agatha túlélte a kínzást.</p>
<p>Négy nap múlva Quintinus újra maga elé hozatta a martyrnőt s –
borzalom leírni! – izzó parázson és üvegcserepeken hengergetteté
végig.</p>
<p>Akkor meghalt.</p>
<p>Az égbenéző mosolyt még a halál sem törölte le arczáról.</p>
<p>A népmonda hozzáteszi, hogy a cataniaiak, mikor az Etna
megrendíti alattuk a földet s hamut szór fejeikre, Agathát szokták
segélyül hívni, védszentjüket.</p>
<p>Talán, ha üldöznének bennünket, akkor mi is buzgók volnánk.</p>
<p>Vagy jobbakká tett bennünket a kihűlés? S a mai kor
emberszeretetében pótolja ki azt, a mit Istenszeretetében
veszített?</p>
<hr class="chap" />
<p><span class="pagenum"><a name="Page_7" id=
"Page_7">-7-</a></span></p>
<div class="chapter">
<h2>NAGYPÉNTEK.</h2>
</div>
<p>Tudvalevő dolog, hogy a nagypénteket a protestáns atyafiak
különösen megünneplik.</p>
<p>Gyerekkoromból emlékezem rá, hogy nagypénteken templomba
mentünk, prédikácziót hallgattunk és <i>bőjtöltünk</i>, a mi annyit
tesz, hogy délre hal volt és mákos csík az ebéd.</p>
<p>De még a kálvinistáknál is szigorúbban megtartják a nagypénteket
a luteránus atyafiak. Azoknál e szent napon sem úr, sem cseléd, sem
ló, sem ökör nem dolgozik.</p>
<p>A hatvanas években, mikor a magyar dzsentri a tudvalevő okoknál
fogva a falukon visszavonulva élt, egy nagycsütörtök délutánján
fiatal jóbarátok társasága gyült össze a Podmaniczkyak aszódi
kastélyában: Prónayak, Keglevichek. A fogataikat még aznap
hazaküldték, s szombat estére rendelték vissza, hogy husvét első
napjára ki-ki otthon lehessen.</p>
<p>Másnap kora hajnalban lovas posta hoz egy levelet Keglevich
Bélának, melynek olvastára azt mondja a fiatal gróf a
házigazdájának, hogy neki rögtön menni kell Pestre, mulaszthatatlan
dolga akadt.</p>
<p>– Próbálj szerencsét, – mondja neki Frigyes báró. – De
figyelmeztetlek, hogy ma nagypéntek van.</p>
<p>Béla gróf nem volt péntekes. Felülemelkedett minden babonaságon.
Elindult előfogatot rendelni a faluba. Hisz az aszódi gazdák híres
fuvarosok. Ők tartják fenn a gyorskocsizást a Duna-Tisza között.
<span class="pagenum"><a name="Page_8" id=
"Page_8">-8-</a></span></p>
<p>Hanem egy pár óra mulva arra a meggyőződésre jutott, hogy ez a
nagy-péntek-nap mégis kivételes egy nap. Minden háznál vallásos
elszörnyedéssel fogadták a felszólítást: «Nagypénteken! Lovat
befogni! Igaz luteránusnak! Ki hallott ilyet!»</p>
<p>Pedig Gyurgyik uramnak, ki máskor is hordta a grófot, olyan négy
lova volt, hogy még a gőzkocsi se hágna a nyomába, ha volna. De hát
még akkor nem volt gőzkocsi.</p>
<p>Megbicsakolta magát, hogy ő be nem fog nagypénteken még tíz
forintért sem. Máskor ötért is köszönetet szavazott.</p>
<p>Béla gróf végigjárta az aszódi hosszú-utczát, szerencsét
próbálva: sehol sem álltak istrángnak. Azok ott végtűl-végig mind
igaz luteránusok.</p>
<p>Utoljára megint csak visszakerült Gyurgyik uram házához. Most
már huszonöt forintot igért neki, ha rögtön beszállitja a
fővárosba.</p>
<p>A huszonöt forint megrendítette gazduramnak a hitét. Csak
befogta a négy pejkót. Hiszen bűn biz az, de majd kibőjtöljük,
nyugtatá meg a feleségét.</p>
<p>S aztán csak elporoszkált valamerre a kertek alatt a
pasasirjával, hogy a szomszédok meg ne botránkozzanak az
ünnepszegésen.</p>
<p>Gyönyörű szép napfényes idő volt, a hívek bunda nélkül mentek a
templomba. Istentisztelet után mindenki sietett haza, a bőjtös ebéd
mellett folytatni az ájtatosságot.</p>
<p>Délután két órakor hirtelen előtámadt a Mátra mögül egy nagy
fekete felhő, s néhány percz mulva elsötétült az ég, s nekizúdult
egy olyan hózivatar, a mely egy deczemberi förgetegnek is bevált
volna; fél óra mulva bokáig érő hó födött utczát, mezőt: itt volt a
tél.</p>
<p>De a téllel együtt itt volt a nyár is, villámlás, menydörgés a
hóförgetegben. <span class="pagenum"><a name="Page_9" id=
"Page_9">-9-</a></span></p>
<p>Egyszer aztán egy földrengető csattanás harsogott át a légen, a
villámsugár mint egy tűzkéve csapott le egy háztetőre, mely abban a
pillanatban lángba borult.</p>
<p>… Az volt a Gyurgyik uram háza…</p>
<p>A csodálatos zivatar, a milyen gyorsan jött, olyan hirtelen el
is rohant; csak a behavazott tájék s az égő ház hirdeté
ittjártát.</p>
<p>«Isten itélete ez!» mondták a házakból előkerülő lakosok, és
senki sem igyekezett a villámgyujtotta tüzet eloltani.</p>
<p>Ha maguk a kastélybeli gavallérok a cselédjeikkel meg a
tűzifecskendőikkel nem segítettek volna a tüzet eloltani, porig
égett volna a ház.</p>
<p>Ez naptól fogva próbálta légyen valaki a tele tárczáját
odakínálni a luteránus atyafinak nagypénteken, hogy fogjon be érte
– csak ide a szomszédba egy kis kirándulásra!</p>
<hr class="chap" />
<p><span class="pagenum"><a name="Page_10" id=
"Page_10">-10-</a></span></p>
<div class="chapter">
<h2>LÉLEKTÁMASZTÁS.</h2>
</div>
<p class="center">(Elbeszélés a való életből.)</p>
<p>Csodatételt írok le, a mi nem mese, ámbár hitregei dicsfény
veszi körül.</p>
<p>Feltámasztani egy halottat, a kiből már eltávozott a lélek: ez a
bibliai szent alakok isteni adománya.</p>
<p>Előidézni a túlvilágról a testnélküli szellemet, hajdan
varázslók kápráztatása: korunkban lélekbúvári művészet.</p>
<p>Az én varázslóm egyszerű, mindennapi alak, a ki maga sem nevezi
csodának, a mit művelt; pedig valóban az.</p>
<p>Egy lelket előtámasztani, a ki még <i>nincs</i>.</p>
<p>Volt nekem egy igen kedves barátom, azokban az időkben, a mikor
nehéz volt a hazát szeretni, a szabadságért küzdeni: nem volt hozzá
egyéb fegyver, mint a toll.</p>
<p>Ő volt e munkában leghívebb osztálytársam: író, mint én. Rabja
és ura a munkának.</p>
<p>Ott lakott velem egy házban: ismertem egész családját, volt szép
ifjú felesége, két gyermeke. Az idősebb leány, a kisebb fiú. A
leány neve volt Piroska, a fiúé Gyuricza. Az is apja nevét
viselte.</p>
<p>Csak azoknak élt.</p>
<p>De milyen életet!</p>
<p>Évek óta halálra szánt beteg volt.</p>
<p>Az orvosok tudtára adták, hogy baja gyógyíthatatlan;
fájdalmainak csak fokozását várhatja; mikor nem bírja tovább, akkor
megszabadul tőlük az élettel együtt. <span class="pagenum"><a name=
"Page_11" id="Page_11">-11-</a></span></p>
<p>És ő neki megvolt a heroismusa az élet fentartásához.</p>
<p>Látta nyomról-nyomra közelíteni azt az ismeretlen szellemet.
Némelyek csontváznak ábrázolják, mások denevérszárnyú angyalnak.
Mindenki retteg a nevétől.</p>
<p>S a ki legjobban kerüli, az a saját testvére: az álom. A halál
jelöltjének nincsen álma. Nyitott szemmel kell neki nézni a
túlvilág sötétjébe.</p>
<p>Az édes ágy! A szenvedők menedéke. Neki el volt tiltva.
Karszékében ülve virrasztotta át a hosszú éjszakát.</p>
<p>Lámpája ott állt előtte az asztalán, olvasott és jegyezgetett.
Tele volt a lelke gondolatokkal. Be volt avatva az európai politika
minden részleteibe.</p>
<p>Minden nevezetes államférfiúnak ismerte a nyilvános életét,
múltját, vezérelveit, a nagy európai kérdések fázisait, a feje
egész könyvtár volt. Eszményképe lehetett egy hirlapírónak.</p>
<p>Nekem volt legtöbb okom az ő életéért imádkozni.</p>
<p>Mindennap meglátogattam: beszéltünk a világ állásáról, pártunk
helyzetéről. Ő hitt a jövőben. A jövőben! A miből neki csak napok
voltak igérve. És minő napok!</p>
<p>Egy ízben túlömlött a szíve.</p>
<p>– Nem soká tart már, – mondá; – fordítsunk a szerepen. Eddig én
voltam a föld terhe, ezután a föld lesz az én terhem. Minden jó
lesz.</p>
<p>De egy könycsepp elárulta, hogy a megölő fájdalmon kívül van még
valami, a mi átkíséri a túlvilágba.</p>
<p>– Én nemsokára nyugalomra térek: szeretteim magukra maradnak.
Nőm, leányom miatt nem aggódom. Nekik szereztem egy varrógépet. Ez
eltartja őket. De mi lesz a fiamból? A ki néma. Nem süketnéma, mert
minden szót meghall: ha a kakas kukorít, ő utána kukorikol; ha a
kutyákat ugatni hallja, utánozza az ugatásukat: de emberi szót nem
ejt ki a száján. Megvizsgáltattam szakértő orvosokkal. Azt mondták,
hogy nem siketnéma, <span class="pagenum"><a name="Page_12" id=
"Page_12">-12-</a></span> hanem bikacsnéma, a mi még rosszabb. Mert
a siketnémát még meg lehet tanítani beszélni, de a bikacsnéma nem
akar megszólalni. Az megtagadja emberi voltát, állat <i>akar</i>
maradni. A fiam ott felejtette a lelkét valahol a megelőző
világban. Nincsen lelke. Már tíz esztendős és még egy szavát nem
hallotta senki. Próbáltam gyöngédséggel, szeretettel rávenni, hogy
beszéljen; hízelegtem, gyügyögtettem, ajándékokat hoztam neki,
gyermekeknek kedves nyalánkságokat; – megcsókolta a kezemet,
megnyalta, mint a kutya, de egy «köszönöm» szóra nem lehetett
rábírni. Aztán szigorral kezeltem, éheztettem: egy kérő szót ki nem
mondott; megvertem: egy «jaj»-t nem hallatott. A nénjét rajongón
imádja, és az sem volt képes rávenni, hogy a nevét kimondja,
bárhogy igyekezett is szótagonként a szájába rágni: «Piroska». Már
tíz esztendős és még egy betűt nem ismer. Mi lesz belőle, ha én
meghalok? Más apa, ha vagyont nem hagyhat is a fiára, de rá hagyja
a munkabíró tehetséget; életpályát szemel ki a számára. Én azt sem
tehetem. Még csak koldusbotot sem hagyhatok a fiamnak, mert a
kolduláshoz is emberi hang kell.</p>
<p>Nem bírtam a barátom megnyugtatására egy szót se mondani, mert
én ismertem már ilyen önkéntes némát, mint felnőtt alakot, de annak
vagyonos családja volt. Beszélni nem tudott; de kártyázni megtanult
s nem volt hülye, mert nyert.</p>
<p>És ez a néma fiú szép volt arczban, alakban. – Gyermekkori mása
az apjának, ki még ily összetörten is az iliászi héroszok alakjaira
emlékeztetett. Csak a nagy kék szemeit kapta az anyjától s azokkal
tudott beszélni.</p>
<p>Volt egy közös jó barátunk, a ki jobban értett a vigasztaláshoz,
mint én. Mindennapos vendége a kis családnak; Aladárnak hívtuk.</p>
<p>Ő is munkatársa volt a lapomnak, a tanügy és kritika rovatát
vezette. Kitűnő pædagog volt. Gyermekek <span class=
"pagenum"><a name="Page_13" id="Page_13">-13-</a></span> számára
írott tankönyveit minden iskolába befogadták. Új rendszert hozott
be, mely megkönnyítette az olvasás megtanulását.</p>
<p>Már korán reggel meglátogatta György barátját, átvette ennek a
lefolyt éj alatt papirdarabokra irónnal feljegyzett
eszmetöredékeit. György írógörcsben szenvedett, nem tudott a kezébe
tollat fogni. Aladár írta meg a czikkeit a gyorsírói följegyzések
után, a melyeket az álmatlansága óráiban papirra vetett. Igazán
jobb keze volt a barátjának.</p>
<p>Szerette is minden ember a háznál. Szép piros arczú férfi volt,
magas homlokkal, erős termettel. Viseletében nem sokat gondolt a
divatra; télen-nyáron egy öltözetet hordott s a
nyakravalófelkötéshez éppen nem értett.</p>
<p>Még a házi kutyák is megkülönböztették: a szokásos csaholás
helyett hízelgő vinnyogással fogadták, s a mint Gyuricza odabenn
meghallotta, ő is hasonlóan nyafogott; neki is kedvencze volt a
piros képű bácsi, eléje szaladt, karjába fogózott s el nem maradt
tőle: ő vezette a szülői szobájába. Két szobás szállásuk volt, a
külső a hölgyeké, a belső az övé, a konyha volt a cselédé. Elébb a
hölgyeket üdvözlé, aztán kopogtatott be az úrhoz. Amott forró
kézszorítással fogadták, ennek olyan hideg volt a keze.</p>
<p>És aztán a néma gyerek el nem mozdult a vendégjóbarát oldala
mellől mindaddig, míg az az atyjával értekezett. Le nem vette a
tekintetét annak a beszélő ajkairól. Látszott rajta a szomjú vágy,
megérthetni a szavak tartalmát: kivált mikor az atyjának és a jó
barátnak a tekintete az ő arczára vetődött, ő róla beszéltek.
Bizonyosan nagyon jókat. Aladárnak tervei voltak, a melyekkel az
elbúsult apát megnyugtatni törekedett. Lélekfeltámasztó tervek. S a
gyermeknek volt, lélek hiányában, állati ösztöne, mely rávezette a
valóságra. Mikor Aladár búcsút vett az atyjától, ez mind a két
kezével megszorította a jó barát kezét, a kebléhez is nyomta.
<span class="pagenum"><a name="Page_14" id=
"Page_14">-14-</a></span></p>
<p>Az eltávozót aztán a néma fiú, karját átölelve, az anyja
szobáján át vezette ki s unszolta az anyját, hogy ő is két kezével
szorítson vele kezet s nyomja azt a kebléhez.</p>
<p>A nő feltűnő szépség volt: igazi minervai alak, arcza komoly.
Még élete nyarának az elején volt. Miket szenvedett az utóbbi évek
alatt, arczvonásai nem árulták el. Én egy martirnőnek ismertem.</p>
<p>Végre bekövetkezett az elháríthatatlan vég: a megváltó
halál.</p>
<p>Az is egy tudomány: szépen, nyugodtan meghalni. Az én György
barátom értett hozzá.</p>
<p>Ott voltak mind mellette, a kiket szeretett. Alkony volt, a
napsugár az arczára tűzött. Egyfelől a neje, másfelől a jó barátja.
Mind a kettőnek a kezét megfogta és egymásba tette.</p>
<p>– A mit megfogadtál… – rebegé Aladárhoz.</p>
<p>Ez volt az utolsó szava.</p>
<p>Egy férj, ki halála perczében eljegyzi az özvegyét egy új
vőlegénynek.</p>
<p>Soha szomorúbb temetést nem láttam.</p>
<p>Egy fiú, a ki nem tud sírni. A koporsóban ott látja az atyját
halottan s nem bírja e szót elkiáltani: «Atyám!» Ki akar törni az
ajkán, de egy dæmon visszafojtja a mellébe. Látja, hallja
kétségbeesett zokogását anyjának, nővérének: ő is erőlködik a
sírást utánozni, érzi a fájdalmát, de nem tudja megtalálni a
könyeit, kínozza a «jaj!» szó, a melyet nem bír kimondani. Hangja
üvöltés.</p>
<p>A temetés után összejöttünk Aladárral.</p>
<p>– Meghalt barátunk családjáról gondoskodni kell, – mondám
neki.</p>
<p>– Én is azt gondolom.</p>
<p>– Még ma értekezletet tartunk az írói segélyegylet
választmányában a nőnek és az árváknak nyújtandó kegydíj iránt.</p>
<p>– Csakhogy ez a nő nem fogja azt elfogadni. <span class=
"pagenum"><a name="Page_15" id="Page_15">-15-</a></span></p>
<p>– Miért nem?</p>
<p>– Mert büszke. A míg egy varrógépe van, s maga és leánya
dolgozni tudnak, alamizsnát nem fogad el.</p>
<p>– De a néma fiú?</p>
<p>– Annak a neveltetéséről lehet szó a választmányban. De másról
szeretnék önnel beszélni, a mi sürgősebb.</p>
<p>– Sürgősebb, mint az elárvult barátunk családjának insége?</p>
<p>– Sőt parallel ügy. Akar ön násznagyom lenni?</p>
<p>– Igen.</p>
<p>– Nőül veszem elhunyt barátunk özvegyét.</p>
<p>– Ön megigérte ezt a haldokló apának?</p>
<p>– Ha nem tettem volna is. Én tisztelem ezt a nőt s el tudom
tartani.</p>
<p>– Üdvözlöm érte. Leszek önnek násznagya. Hanem ez haladékot
kíván.</p>
<p>– Én pedig rögtön akarok intézkedni. Még ma, a temetés napján
akarom, hogy megkérje ön számomra az özvegy kezét.</p>
<p>Belenyugodtam, bár az ötlet nagyon bizarrnak látszott.</p>
<p>Csak Shakespearenak volt megengedve, hogy a férj koporsójánál a
gyászoló özvegy kezét megkéresse.</p>
<p>Ősi szokás a magyaroknál, hogy a <i>kérést</i> a násznagyra
bízzák.</p>
<p>Sértené a férfiú szemérmetességét, ha maga a kérő rebegné el
ajánlatát. Hisz a nótában is azt danolja a legény: «Kérlek, ne nézz
a szemembe: meghalok szégyenletembe.»</p>
<p>Magamnak is össze kellett szednem minden tudományomat, hogy
miféle szavakkal bírjam kifejezni nehéz feladatomat. Ebben a
helyzetben nehéz a hízelgő szót úgy alkalmazni, hogy sértéssé ne
váljék. Hisz a könyek forrása még nem apadt ki. A kínos seb még
vérzik. Szabad-e azt feltépni?</p>
<p>De meg kellett történni, Aladár nem volt könnyelmű lélek. Évek
óta mindennapos vendége a családnak: érteniök <span class=
"pagenum"><a name="Page_16" id="Page_16">-16-</a></span> kellett
egymást. Ha szándékának teljes erkölcsi alapja nincsen, akkor az
hebe-hurgya merénylet számba megy. Nem! Ez nem lehet komédiatárgy.
Ez szentség, ha igaz, gyalázat, ha nem az.</p>
<p>Együtt mentünk át barátommal a gyászoló család lakására.</p>
<p>Mind együtt találtuk őket az elhunyt családfő szobájában.</p>
<p>Az anya és leánya az elhunyt kedvesük arczképét diszítették fel
a gyászkoszorúkból elhozott babérlevelekkel. Én is hozzájárultam
egy pálmalevéllel a szerkesztőség nevében.</p>
<p>A fiú a szögletben guggolt és öt darab gömbölyű kavicscsal, a
mit a temetőben szedett fel, pitykövet játszott.</p>
<p>A nagy bőrkarszék, melyben a családapa hosszú betegsége napjait,
éjeit töltötte, ott állt a szokott helyén – üresen.</p>
<p>A néma fiú, a mint bennünket a szobába belépni látott, felugrott
a helyéről, abbahagyta a pitykövezést s odafutott Aladárhoz,
átölelte s kényszeríté, hogy abban az üresen maradt karszékben
helyet foglaljon.</p>
<p>S a mit én a bölcseségemmel meg nem bírtam találni, megtalálta
ez a néma gyermek, a megnyitó szót.</p>
<p>Én megfogtam az özvegy kezét s rámutattam e jelenetre.</p>
<p>– Drága barátném. A mit e gyermek ártatlan lelke kitalált, az a
mi idejövetelünk czélja. Annak a helynek nem szabad, nem lehet
üresen maradni; mi nem jöttünk ide szokásos mondatokkal
vígasztalást hozni, hanem azért, hogy a család sorsába
beavatkozzunk. Ha én ki nem mondom is, kegyed ismerni fogja az én
barátom érzelmeit s azoknak szent és komoly voltát.</p>
<p>Erre Aladár is odalépett s kezét nyújtá az özvegynek.</p>
<p>A saját kezemen érzett szorítás sejteté velem, hogy az Aladár
keze is forró szorításban részesült. <span class="pagenum"><a name=
"Page_17" id="Page_17">-17-</a></span></p>
<p>– Kedves barátom, – mondá az özvegy nyugodt hangon, s aztán
mindkét kezével kebléhez szorítá leánya fejét, hogy az is hallja, a
mit az anyja mondani fog, – én nem vagyok szenvelgő: nem titkolom
el, a mit érzek. Miket szenvedtem két hosszú év alatt, önök
legjobban tudják. Enyhíteni törekedtek. Most megváltást kinálnak.
Én megvallom, hogy Aladárt becsülöm, tisztelem. Lelkét kiismertem.
Ajánlatát a boldogság igéretének tartom. De hogy a boldogságot
elfogadjam, tiltja a szívemben lakó fájdalom, mely követeli a maga
jogát s melynek én alázatos rabszolgája akarok lenni. Nekem a
szenvedés gyönyör, a könnyhullatás éjjeli hálótársam. Várjanak
önök, a míg a gyász leszakad rólam: addig drága halottam emlékének
élek.</p>
<p>– Nem várhatunk, – szólt Aladár. – Ön éljen a fájdalmának s
tiltsa el a szívét minden örömtől; de ennek a fiúnak apára van
szüksége; apára, a ki az elrejtőzött lelket feltámasztja benne, a
ki élő emberré alakítja át, s ezt a nehéz feladatot meg kell
kezdeni minél elébb. Én jól tudom, hogy kedves halottunk
szellemalakja most is közöttünk áll; de nem azért, hogy bennünket
elválaszszon, de hogy kezeinket egymásba tegye, a hogy haldokolva
tette. Neki tettem szent fogadást, hogy fiának apja leszek; most
azt jövök beváltani.</p>
<p>Most a néma gyermek is közbelépett s két kezét anyja és kérője
kezébe téve, oly esedező tekintetet vetett az orczáikra s nagy
bámulatukra az első emberi hangot ejté ki ajkain: «a» – «a»! (a mi
kezdőbetűje az «apa», «anya» nevének.)</p>
<p>Ez az egy kezdő hang nagy rábeszélés volt.</p>
<p>Aladár egész tervét előadta.</p>
<p>– Nekünk a legrövidebb időhaladék alatt, a mit a törvényes
szokás elénk szab, meg kell tartanunk az esküvőnket, hogy én ide
költözhessek. Két szobánk van. Az egyiket elfoglalja ön a
leányával, a másikat én a <span class="pagenum"><a name="Page_18"
id="Page_18">-18-</a></span> fiával. Nem beszélünk szerelemről.
Tudom, hogy azt elébb ki kell érdemelni. Rajta leszek és el fogom
érni. Bízom hozzá.</p>
<p>Ez ajánlat elfogadható volt.</p>
<p>Két hét múlva a temetés után végbement az új házasság: csendben,
minden czeremónia nélkül; a világ nem vett róla tudomást.</p>
<p>Aladár gondja alá vette a néma gyermeket. Tervébe nem avatott
bele senkit.</p>
<p>A két nő kézimunkája jövedelméből márvány siremléket állíttatott
feledhetetlen halottjának. Mikor az elkészült, a fiú, mostohája
kíséretében, mindennap kiballagott a temetőbe s az apa sírkövén
tanulta meg a sillabizálást. Már ennyire haladt. De azt titokban
tarták. Anya és néne nem tudtak róla semmit.</p>
<p>Legrégibb jótékonysági intézményünk, a «Magyar írók
segélyegylete», melynek választmányi tagja vagyok, az elhunyt
írótárs árva fiának neveltetésére megfelelő összeget szavazott meg,
mely nagykorúsága eléréséig ki fog neki szolgáltatni.</p>
<p>Soha elvetett mag dúsabb kalászt nem hajtott.</p>
<p>Aladár oktatási rendszere mellett a lélektámasztás csodamódon
haladt előre. A fiú már könyveket is kapott. De a mit azokból
tanult, azt fenhangon nem mondotta el; csak éjjel, mikor minden
elcsendesült a háznál, sugdosta el a szerzett tudományt a nevelő
apjának.</p>
<p>Így múlt el a gyászév teljes nyugalomban.</p>
<p>De valami mégis megzavarta a kis család nyugalmát. A szerelem.
Ha a férj és feleség szent fogadalma elzárta az útját, a kis
szárnyas istenfiú megtalálta az oltárát a leány szívében. Egy
fiatal tanár, Aladár jó barátja, megismerkedett Piroskával és
belészeretett, megkérte a kezét. Biztos állású, kitűnő tagja volt
egy erdélyi főiskolai tanári karnak, a mellett jeles szaktudományi
író.</p>
<p>Az ifjú pár egybekelését a gyászév leteltének évfordulójára
tűzték ki. <span class="pagenum"><a name="Page_19" id=
"Page_19">-19-</a></span></p>
<p>A menyegző alkalmával szokás a menyasszonynak ajándékot adni:
drágaságokat, a melyeknek a női szív örül.</p>
<p>Aladár is gondolt ki ilyen ajándékot mostoha leánya számára.</p>
<p>Az esküvőt megelőző estén bevezette a családhoz Gyuriczát.</p>
<p>Egy irattekercs volt a fiú kezében.</p>
<p>És az eddig bikacsnémának ismert gyermek bátran kiállt a szoba
közepére s arról az iratról egy üdvözlő verset olvasott fel
Piroskához, értelmes szavalással, verset, a mit ő maga írt és
fogalmazott. Ő, az eddig néma gyermek!</p>
<p>Az volt az öröm, az elragadtatás!</p>
<p>A világnak nincs akkora gyémántja, mely azzal fölérne. Soha
menyasszonynak ily drága kelengyét nem adtak. Élő testvérét, kiben
feltámadt a lélek! Feltámadt és világít! Beszél már: kérdez és
felel.</p>
<p>Hogy ölelik mindannyian! Anya és nővér. Egymás karjai közül
ragadják ki: elhalmozzák csókjaikkal. Drágaságnak, angyaluknak
nevezik.</p>
<p>Aladár csendesen mosolyogva nézte ezt a paradicsomi
jelenetet.</p>
<p>A fiú, a mint az ölelő karok közül kiszabadult, odafutott a
mostoha apjához, annak a nyakába borult s megcsókolta az arczát. A
fiú tudta, hogy annak köszönheti a lelkét. Mennyi munkájába,
kísérletébe, leleményességébe került annak, a míg legyőzte a lelkét
fogva tartó varázst. Erre aztán a feleség is odament Aladárhoz s
átölelve annak bozontos fejét, megcsókolta az ajkát. Ez volt az
első csók egybekelésük óta.</p>
<p>A gyermek tapsolt örömében és kiáltozott: «Édes apám! Édes
anyám!»</p>
<p>De régen várták tőle ezt a szót!</p>
<p>– De hogy már verset is tud írni! – csodálkozék az új családtag.
– Hisz egy év előtt még a betűket sem ismerte! <span class=
"pagenum"><a name="Page_20" id="Page_20">-20-</a></span></p>
<p>– Lángesze van, – mondá Aladár.</p>
<p>Minden tekintet az elhunyt apa arczképe felé fordult.</p>
<p>(Látod-e ezt? Hallod-e ezt?)</p>
<p>A szellem bizonyára látott és hallott mindent.</p>
<p>Piroska újból meg újból elolvasta az üdvözlő költeményt.</p>
<p>– Ez az ő írása! Ezek az ő szavai! Ezek az ő gondolatjai!</p>
<p>A vőlegény tanár kitalálta menyasszonya óhajtását.</p>
<p>– Kedves apósom! Teneked ezt a csodagyermeket énnekem kell
átadnod, hogy tehetsége kifejlesztéséről tovább gondoskodjam. Nekem
ez a szakbeli hivatásom.</p>
<p>– Beleegyezem, – mondá Aladár.</p>
<p>– Akkor Gyuricza velünk jön! – szólt örömtől repesve Piroska s
ölébe rántotta a fiút.</p>
<p>– De én komolyan teszem az ajánlatot, – mondá a tanár. –
Elvállalom a törvényes gyámatyaságot.</p>
<p>– Én szintoly komolyan egyezem bele s rögtön bizonyságát
adom.</p>
<p>Azzal az íróasztalához lépett, annak a fiókját kihúzta s onnan
kivett egy ötpecsétes levelet, azt odanyújtá leendő vejének.</p>
<p>– Ime, átadom az írói segélyegylet által megküldött évi nevelési
díjat; éppen most kaptam meg.</p>
<p>– De én azt sem fogadom el. Én csak a fiút viszem el. A nevelési
díj maradjon itt.</p>
<p>Ezt meg Aladár nem akarta elfogadni, s e felett támadt erős vita
a két nemes lélek között, a miben az egyedül illetékes édes anya
döntött.</p>
<p>– De én nem adom oda a drága magzatom, hogy tőlem elvigyék.
Most, mikor a szavát hallhatom, a mikor mindennap beszélhetek vele.
Ha mindjárt a khinai császár kérné is tőlem.</p>
<p>Íme, ilyen nagy értéke lett a Gyuriczának, a ki még egy év előtt
siralom és szánalom tárgya volt az egész családra nézve.
<span class="pagenum"><a name="Page_21" id=
"Page_21">-21-</a></span></p>
<p>Végre aztán abban állapodtak meg, hogy a Gyuricza marad Aladár
apjánál magánnevelésben, a míg el nem éri tantárgyaiban a
humaniorákat, akkor aztán átveszi őt további kiképeztetésre a
sógora, s a vidéki főiskolában fogja végezni tanulmányait.</p>
<p>Ez így folyott rendén valami hét évig. Az írói segélyegylet
választmánya minden tanév végén megküldte a neveltetési járulékot
az ifjúnak, a minek fejében ő is elküldte a tanárai által
kiállított iskolai bizonyítványait a választmány elnökének. Azok
mind kitűnők voltak.</p>
<p>Egy évben aztán, a mikor az egykori néma fiú már húsz éves
lehetett, az a meglepetés érte a választmányt, hogy a neveltetési
összeg visszaérkezett, Györgynek egy hálálkodó levele kíséretében,
melyben megköszöni az eddigi segélyezést; de a legutóbbi küldeményt
visszaküldi, miután olyan állást kapott, a melyben saját
emberségéből fentarthatja magát.</p>
<p>Ez is egyetlen eset, melynek párja nincs.</p>
<p>Hol van az a húsz esztendős diák, a ki egy nevezetes összeg
pénzt, mely őt jogosan megilleti, melyet számára szabályszerűleg
megszavaztak, visszaküldjön a jóltevőjének azzal a kéréssel, hogy
fordítsa azt más szűkölködő felemelésére: ő már meg tud élni.</p>
<p>Ebben a fiúban nemcsak lelket tudott támasztani újjáalkotó
gyámapja, hanem jellemet is tudott neki adni.</p>
<p>S az ilyen csodatevő embert nem nevezik ki a szentek közé.</p>
<p>Legalább az írótársak konklávéján legyen beatifikálva.</p>
<hr class="chap" />
<p><span class="pagenum"><a name="Page_22" id=
"Page_22">-22-</a></span></p>
<div class="chapter">
<h2>A FÉRJ KABÁTJA.</h2>
</div>
<p>Baltaváry Tihamérné a szép deczember hónapot Nizzában töltötte.
Akkor virágoznak javában a sárga violák a Promenade des Anglais
szegélykertjeiben; a forró napsugár, a tengeri lég csodaerővel hat
az idegekre; a fiatal nő egészen helyreépült neuralgiájából, a
mióta a Riviera ege alá menekült. A férje alig fog ráismerni, ha a
tél elmultával hazakerül Budapestre.</p>
<p>Maga Baltaváry Tihamér nem kísérhette el nejét a Rivierára: őt
lekötve tartják hivatalos teendői. Több részvénytársaságnál
igazgató-tanácsos, a hol szükség van a közreműködésére: az
igazgatói osztalékok szép jövedelmet biztosítanak számára. (A
letett részvények a felesége vagyonát képezik állampapirokban, a
melyekre nézve szabad rendelkezési jog van adva a férjnek: ő küldi
Nizzába a felesége után az esedékes szelvények értékét.)</p>
<p>Épen ilyen értékes tartalmú levelet várt hazulról az
asszony.</p>
<p>A helyett kapott egy táviratot a budapesti rendőrhivataltól,
melyben tudatják vele, hogy Baltaváry Tihamér öngyilkosságot
követett el. Felső kabátját ott találták a lánczhíd oszlopánál, és
annak zsebében egy levelet a feleségéhez, melyben bocsánatot kér
tőle iszonyú elhatározásáért. Kétségtelen, hogy a Dunába ölte
magát. <span class="pagenum"><a name="Page_23" id=
"Page_23">-23-</a></span></p>
<p>A kétségbeesett asszony rögtön utazott haza Budapestre.</p>
<p>Nagy fájdalmára igazoltnak találta a gyászos tudósítást.</p>
<p>A rendőrségnél megmutatták neki a kabátot és a levelet. Az a
férje kabátja volt és a férje kézírása.</p>
<p>Azután kivezették a lánczhíd-oszlophoz, a hol a levetett kabát
találtatott.</p>
<p>Lenézett a Dunába. Az most zajlott. Széles jégtorlaszok törtek
meg harsogva az oszlopok szögletein. A Duna nem ad most feleletet.
Rövid időn meg fog állni a jég, a téli pánczél fel nem szakad
tavaszig: addig hasztalan minden keresés, tudakozódás. A jéggé
meredt folyam nem adja ki a halottját. Várni kell az olvadásig.</p>
<p>A rejtélyes eltünést más bajok is kisérték.</p>
<p>A hátrahagyott levélnek utolsó sorát nem közölte az asszonynyal
a rendőrségi távirat – gyöngédségből. Ezt nem lehetett
nyilvánosságra hozni.</p>
<p>Ez volt a tartalma:</p>
<p>«Börzeveszteségek juttattak tönkre.»</p>
<p>Mennyiben volt e tönkrejutással a nő vagyona is érdekelve?</p>
<p>Utána jártak. Nagy volt a veszedelem.</p>
<p>A hitves vagyonát képező állampapirok, melyek többféle
intézeteknél letétbe voltak elhelyezve, mindannyian közjegyzői
megerősítés mellett át voltak írva idegen névre, mellékelve hiteles
másolatban a nőtől adott felhatalmazás, melyben a férj
felszabadíttatik a nő értékpapirjaival szabadon rendelkezni.</p>
<p>Az új név viselője volt Mister Elias Smitt.</p>
<p>Ki ez az Elias Smitt? Ki látta? Ki tud felőle hírt mondani?
Senki sem birt egy szó tájékoztatást se adni.</p>
<p>A jogtudósok véleménye szerint annak a tulajdonába mentek át az
értékpapirok. <span class="pagenum"><a name="Page_24" id=
"Page_24">-24-</a></span></p>
<p>A nyilvános intézeteknél nem hiányoztak a lemondási levelek,
melyekben Baltaváry az igazgatósági hivatalait rendelkezésre
bocsátja. Dátumuk az öngyilkosság napja.</p>
<p>Rendes észjárás szerint azt lehetett következtetni, hogy ez a
Smitt azonos azzal a játékos ellenféllel, a kinél Baltaváry a maga
és felesége vagyonát elvesztette. Tehette ezt a bécsi börzén, a hol
az emberek nem ismerik a közéjük tévedt idegent.</p>
<p>Hirlapi felszólításra nem jelent meg Mister Smitt.</p>
<p>Üzérkedési pert kellett volna ellene indítani, de nem lehetett
megtudni, hol lakik.</p>
<p>No de sebaj: majd előjön, a mikor a részvénytársulatok tavaszi
közgyűléseiket megtartják s a nyereményosztalék felett határoznak.
Egy negyedmillió értékpapir szelvényeit nem fogja ott
hevertetni.</p>
<p>Ez az idő is eljött, a nélkül, hogy Mister Elias Smitt
jelentette volna magát. Az intézetek aztán a részvények után járó
kamatot addig a napig, a melyen az átiratás történt, kifizették az
<i>özvegynek</i>, valamint a lemondás napjáig megillető
igazgatótanácsosi jutalékot: a többire nézve az intézkedést
felfüggesztették a bonyolult ügy tisztázásáig.</p>
<p>Ezalatt a Dunáról is eltakarodott a jég, a feltisztult folyam
mentén meg lehetett indítani a tudakozódásokat, Az özvegy nem
kímélt költséget és fáradságot, hogy eltűnt halottját feltalálja.
Mind hasztalan volt.</p>
<p>Fél év is elmúlt már a rejtélyes öngyilkosság óta.</p>
<p>Baltaváryné feladott minden reményt, hogy férjét halva is
feltalálhassa.</p>
<p>Azalatt minden nap elővette férjének a lánczhídon elhagyott
kabátját s órákig elbeszélgetett hozzá. Álmában aztán a kabát
megelevenült és választ adott, a mit a nő híven feljegyzett
naplójába.</p>
<p>Házi orvosa komolyan figyelmeztette:</p>
<p>– Asszonyom, ha ön ezt a kabáttal való lélekidézést folytatja,
bele fog őrülni. <span class="pagenum"><a name="Page_25" id=
"Page_25">-25-</a></span></p>
<p>– Hát mit tegyek?</p>
<p>– Ajándékozza el ezt a fatális felöltőt, mely örökösen a
multakra emlékezteti.</p>
<p>– Kinek adhatnám?</p>
<p>– Igaz, hogy az ilyen ajándéktól fél minden rendes eszű ember s
nem örömest ölti azt magára. De hát vannak meghibbant eszű emberek,
szükölködők, a kiknek a meleg bunda jól fog esni, a kik nem féltik
a lelküket attól a másik lélektől, a mi ebben lakik: vigye el ön
ezt a kabátot az őrültek házába s ott ajándékozzon meg vele
valakit.</p>
<p>Az asszony megfogadta az orvosi tanácsot s még aznap kikocsizott
a Lipótmezőre, magával víve a férje kabátját, melynek oldalzsebébe
nem mulasztott el néhány darab pénzt eldugni. Annak is hadd örüljön
majd a szegény bolond.</p>
<p>Jelentkezett az igazgatónál. Elmondta neki, hogy a férje
kabátját szeretné valami elmebajosnak átadni, a kinek arra szüksége
volna.</p>
<p>– Oh, ez az ajándék nagyon alkalomszerű lesz, – mondá az
igazgató. – Van az elmebetegeink között egy, a kinek az a
rögeszméje, hogy ő azért került a bolondok házába, mert a
télikabátját levetette; elmondja, milyen volt: szilszkin galléros,
rókamál béléses; ha ő azt visszakaphatná, mindjárt
meggyógyulna.</p>
<p>– Vezessen ön hozzá.</p>
<p>– Nem fél az őrültek látásától?</p>
<p>– Lehet-e nekem egyáltalában valamitől félnem?</p>
<p>Az igazgató végigvezette a folyosón a nőt a legvégső ajtóig, ott
megállt s a kulcsárt szólítá az ajtó felnyitására.</p>
<p>Az ajtóra függesztett táblán e név volt olvasható: «Smitt
E.»</p>
<p>A nő megdöbbenve szólt az igazgatóhoz:</p>
<p>– Ez az elmebeteg ebben a szobában Smitt?</p>
<p>– Nekünk ez alatt a név alatt adták át az eddigi <span class=
"pagenum"><a name="Page_26" id="Page_26">-26-</a></span>
felügyelői; de meg ne tessék őt ezen a néven szólítani; mert annak
a hallatára egyszerre kitör rajta a dühös őrjöngés, úgy, hogy
kényszerzubbonyt kell ráhúzni.</p>
<p>– Különös, hogy Smittnek hívják.</p>
<p>Az ajtó feltárult, s elébb a felügyelő lépett be rajta, azután
az igazgató; utoljára a gyászruhás nő.</p>
<p>A beteg az ablakon nézett ki s háttal volt a belépők felé
fordulva. A léptek hangjára szemközt fordult, s erre a nő öröm és
rémület hangján sikoltott fel:</p>
<p>– Ez az én férjem!</p>
<p>S azzal eldobva a magával hozott kabátot, odarohant a
beteghez.</p>
<p>Az nyavalyás reszketéssel rogyott az asszony lábaihoz, átkarolva
annak térdeit, s arczát ruhája fodrai közé temetve, zokogva
hörgé:</p>
<p>«Megbocsáthatsz-e nekem?»</p>
<p>A nő ráadta a téli kabátot, mire a férfi tetőtől talpig csókolá.
Most már nevetett. Meg volt gyógyulva.</p>
<hr class="tb" />
<p>De hogy lett Baltaváry Tihamérból Smitt Elias?</p>
<p class="center">*</p>
<p>Miss Jezabel Burrit feltünő szépség volt, énekben és tánczban
művésznő: az egész világ ismerte és imádta. Amerikai nő volt. A
közönség úgy hítta, hogy <i>gyémántkirálynő</i>. Mikor a színpadra
kilépett, csak úgy szikrázott rajta a sok karbunkulus. Még a
topánkájának a gombjai is mind solitairek voltak, s azokat látni
lehetett, mert táncz közben a szeméig emelte: valószínűleg azért,
hogy bebizonyítsa, miszerint ezeknek a ragyogása még kápráztatóbb,
mint a brilliántoké.</p>
<p>Behódította már az egész világot, utoljára Budapestre is
elvetődött: itt is diadalokra talált. Az útcza is jól ismerte,
elegáns fogatáról, melyet maga hajtott: két ló egymás elé fogva.
Künt lakott a városligetben, számos <span class="pagenum"><a name=
"Page_27" id="Page_27">-27-</a></span> hozzátartozóival. Volt
társalkodónője, titkárja, komornája, inasa, szakácsa, kocsisa: maga
elfoglalta az egész nyaraló villát. Ott fogadta előkelő
látogatóit.</p>
<p>Azok közé tartozott Baltaváry Tihamér is.</p>
<p>Alkalma volt rá: a feleség távol a Rivierán üdül, a férj
szalmaözvegy, s ez az állapot bizonyos kiváltságokkal jár.</p>
<p>S az istennők azért járnak a földön, hogy a halandókat
boldogítsák. S az istennők vétke dicsőít. Az nem bűn, az nem
szégyen.</p>
<p>Aztán az istennőkre nem kell féltékenynek lenni, az imádó
<i>bizonyos</i> a maga dolgáról. Imádottja az egész világé. Meg
lehet nyugodva.</p>
<p>Azok a brilliánsok, melyekkel a diva be van szórva, egyenkint
mind énekelhetnének a velük együtt keletkezett fescenninákból, a
hány, annyi szerelmi kaland; ha jókedvében van a diva, maga is
elmeséli új imádója előtt korábbi játékait.</p>
<p>Csak <i>beleszeretni</i> nem szabad a divába.</p>
<p>És épen ez történt meg Baltaváry Tihamérral.</p>
<p>Annyira szerelmes lett Miss Jezabelbe, hogy elvesztette a
lelkét.</p>
<p>A reklámrovat utolsó előtti fölléptét hirdeté a művésznőnek a
budapesti orfeumban: Miss Jezabel visszautazik Amerikába.</p>
<p>Tihamér az előadás után haza kisérte a művésznőt városligeti
villájába. Ez este számára lett fentartva a tündéri légyott.</p>
<p>Annyira voltak, hogy tegezték egymást.</p>
<p>– Tehát megmásíthatatlan szándékod, hogy visszautazol
Amerikába?</p>
<p>– Már aláírtam a szerződést.</p>
<p>– Akkor én veled utazom. Kisérőd leszek.</p>
<p>– Megőrültél?</p>
<p>– Meg.</p>
<p>– Hisz neked itthon feleséged van. <span class=
"pagenum"><a name="Page_28" id="Page_28">-28-</a></span></p>
<p>– Azt özvegyasszonynyá teszem. Öngyilkosságot színlelek.
Felsőkabátomat a lánczhíd oszlopánál hagyom s annak a zsebében egy
levelet az asszonyhoz, melyben tudatom vele kétségbeesett
elhatározásomat, az okával együtt: a börzeveszteségek tönkre
juttattak.</p>
<p>– De hiszen neked itt nagy jövedelmű állásaid vannak.</p>
<p>– Azokról előre lemondok.</p>
<p>– És aztán miből fogsz Amerikában megélni?</p>
<p>– Szép vagyont viszek magammal. Az asszonyomnak van egy negyed
milliója értékpapirokban, melyekkel szabadon rendelkezem
felhatalmazás mellett.</p>
<p>– De hisz ez tolvajság lesz.</p>
<p>– Bánt az tégedet? Soha sem volt ismeretséged olyan imádókkal,
kik olyan pénzt szórtak a lábaidhoz, a mely jajgat?</p>
<p>– Igazad van. Gyémántjaim nagyrészét defraudált pénztárak
siratják.</p>
<p>Ezen aztán mind a ketten nevettek.</p>
<p>A czinizmus nem ismeri a bűnt: az egy fajtája a
filozofiának.</p>
<p>A házasságtörés meg a kasszafeltörés igen jól megférő testvérek;
mondhatni «osztozó» testvérek. Azok előtt nincs törvény.</p>
<p>De egy törvényük mégis van: «ne hagyd magad rajtakapatni».</p>
<p>Miss Jezabel praktikus észjárású hölgy volt.</p>
<p>– Meggondoltad-e a dolgot? Öngyilkosságod hírére nőd azonnal
haza fog sietni. Keresni fogja a rád bízott értékpapirjait.
Megtudva, hogy azokat te vetted fel, egyszerre nyitjára talál az
egész öngyilkossági komédiának; te megszöktél; a tengeralatti huzal
megteszi a jelentést s tégedet a mint az Új Világban partra lépsz,
hevenyében elfognak, mint szökevény tolvajt.</p>
<p>– Kieszeltem én ennek a megkerülését. Furfangos tervet főztem
ki. Börzén játszottam nagy összegekben: <span class=
"pagenum"><a name="Page_29" id="Page_29">-29-</a></span>
ellenfelem, ki a fogadásoknál nyertes maradt, Smitt Éliás bankár.
Az fogja átvenni az általam nevére átírt értékpapirokat.</p>
<p>– S ez a Smitt Éliás neked fogja azokat átadni?</p>
<p>– Én magam leszek az a Smitt Éliás.</p>
<p>– Nem birom kitalálni ennek a módját.</p>
<p>– Nagyon egyszerű pedig. Elváltoztatom az arczomat, az alakomat.
Szőke hajam, bajuszom, körszakállam van. Hajamat kiborotváltatom a
tarkóig, a szakállamat is állig, a bajuszommal együtt, a többit
megfestem melanogénnal feketére. A hátamat kitömöm púposra, mankót
szerzek s az egyik lábamat felkötve hordom. Így lesz belőlem Smitt
Éliás.</p>
<p>Miss Jezabel felkaczagott.</p>
<p>– Pompás egy terv! S te mindezt képes volnál végrehajtani,
azért, hogy engem kövess?</p>
<p>– El van határozva.</p>
<p>– Akkor ez bizonyítani fogja szerelmed nagyságát előttem s én
<i>háladatos leszek érte hozzád</i>.</p>
<p>Tihamér sokra becsülte az igéretet. Egy istennő, a ki háladatos!
Ez az Elysium csodája.</p>
<p>– De megállj csak! – szólt miss Jezabel. – Ennek a merész
tervnek nehézségei vannak. Neked nagy óvatossággal kell eljárnod,
hogy el ne áruld magadat. Először az átalakulásnál, azután az
azonosság bebizonyításánál. Vigyáznod kell, hogy gyanut ne kelts.
Szükséged lesz egy megbízható emberre, a kit terveidbe avass; a ki
az arczodat átalakítja szakértő kézzel, azután elmegy veled a
hivatalba, a hol útlevelet kell váltanod Smitt Éliás nevére s ott
igazolni azonosságodat, végre egy fényképészt veled együtt
felkeresni, a ki az elváltoztatott figurádat megrögzíti, a minek
másolatait azután mindazoknak a pénzintézeteknek elküldöd, a
melyeknél Smitt Élias meg fog jelenni az értékpapirok átvétele
végett. Ilyen megbízható emberem nekem a saját fodrászom és
parókacsinálóm, ki színpadi átalakulásaimban segédkezik.
<span class="pagenum"><a name="Page_30" id=
"Page_30">-30-</a></span></p>
<p>Tihamér nagy köszönettel fogadta, kézcsók mellett, az eszes
ajánlatot.</p>
<p>– S minthogy mindez időt fog igénybe venni, az itteni
vendégszerepléseim idejét megtoldom egy héttel.</p>
<p>Ez az áldozatkészség meg már a kézcsóknál is nagyobb hálára volt
érdemes.</p>
<p>És úgy lett megvalósítva az egész vakmerő szándék, a hogy
tervezve volt.</p>
<p>A közbenjáró művésznői fodrász teljesen megértette a feladatát.
Naponkint értekezett Tihamérral a titokban tartandó teendőkről,
egész az utolsó stádiumig: Smitt Éliás fényképfölvételéig.</p>
<p>Baltaváry Tihamér útja a legjobban lett elegyengetve a szökésre
és sikkasztásra. Csak egy kis bökkenő volt az egész dologban.</p>
<p>Az, hogy Miss Jezabel megbízott embere nem volt színpadi
fodrász, hanem egy hírneves psychiater doktor, a ki
<i>patiensét</i> megfigyelni hivatott ide. Arczából, szavaiból, de
leginkább a tetteiből összeállíthatta a hiteles parérét.</p>
<p>Együtt keresték fel a fényképező műhelyt.</p>
<p>Kocsin mentek oda a közbenjáróval. A kocsiablak függönyei le
voltak húzva, hogy Tihamér átalakult figuráját az utczán meg ne
lássák. A kocsi behajtott a kapun. Tihamér kisérője tudta a járást,
mely ajtón kell benyitni. Ott várt már rájuk három férfi.</p>
<p>A fényképező gép ott állt a szoba közepén: azzal szemben
leültették Tihamért.</p>
<p>Nem talált benne semmi különöst, hogy a fényképező mester milyen
figyelemmel vizsgálja az arczát, különösen a szemeit. Szokásuk ez a
fotografusoknak.</p>
<p>Mikor aztán már megsokalta a figyelembevételt, nyügösködni
kezdett, hogy végezzék már el íziben: neki sürgetős teendői
vannak.</p>
<p>– Azok várhatnak! – mondá szárazon a mester.</p>
<p>– No még ilyen fotografust sem láttam. <span class=
"pagenum"><a name="Page_31" id="Page_31">-31-</a></span></p>
<p>Erre megszólalt az az úr, a ki ide kisérte.</p>
<p>– Ez nem fotografus atelier, hanem a bolondok háza. Ön itt fog
maradni, Smitt Éliás uram.</p>
<p>… A szerelmes bolondból dühös őrjöngő lett s bizony ott vész az
elmebetegek házában, ha a feleségét a jó szíve oda nem vezeti a
férje elhagyott kabátjával.</p>
<p>… Hanem Miss Jezabel megtartotta az igéretét: «<i>háladatos
leszek irántad, ha mindezt megcselekszed</i>.»</p>
<p>Megmentette az imádójának a becsületét, a mi legdrágább kincse
egy embernek.</p>
<hr class="chap" />
<p><span class="pagenum"><a name="Page_32" id=
"Page_32">-32-</a></span></p>
<div class="chapter">
<h2>A KIT NEM ENGEDNEK MEGHALNI.</h2>
</div>
<p>Volt egyszer egy hirneves császárné, a ki a világ leghatalmasabb
nemzetének koronáját viselte. Ott lakott a kerek föld legszebb
városában, a mely még a hajdani Babylonnál is fölségesebb s erkölcs
dolgában is vetekedik a hajdani Bál isten városával.</p>
<p>Hogy milyen volt Bál istennek a bálványa ezelőtt négyezer
esztendővel, arra bizony már nehéz volna megfelelni, mert azt
egyikünk sem látta; hanem hogy milyen a Bál-bálvány manapság? – azt
már positive tudjuk.</p>
<p>A Bál-bálvány egy női alak, fej nélkül, karok nélkül,
spanyolnádból vagy vesszőből megfonva kosárformán s egy zsámolyos
párnára felállítva. Sokan lesznek, a kik már láttak ilyen szentet.
Erre szokták a «bál»-ruhákat felhúzni, mikor ujak. Ez az áldozatnak
a módja. Ha a babyloni Bál-bálvány tiszta színaranyból készült is,
még sem került annyiba, mint a mennyibe kerül a mai világ népeinek
az a nádból font hamis isten.</p>
<p>Ez is annak a hirneves császárnénak a találmánya.</p>
<p>A mostani Bál-kultuszt úgy híják, hogy «divat».</p>
<p>Ebben volt a császárné hatalmas.</p>
<p>A hogy a császár diktálta a <i>békét</i> az «erős» nemnek,
akként diktálta a császárné a <i>divatot</i> a «szép» nemnek.</p>
<p>Ő találta fel a krinolint is.</p>
<p>Már mai nap senki sem tudja, hogy mi volt az a krinolin? Hanem
ha megnézünk a tyúkudvarban egy <i>boritót</i>, a mely alá a
tyúkok, réczék szoktak lezáratni <span class="pagenum"><a name=
"Page_33" id="Page_33">-33-</a></span> s hozzá gondoljuk, hogy egy
ilyen táritoppos fonott kas aczélrugókból, meg galandokból készült,
lószőrfonalakkal beboríttatott s aztán ennek a nyilásán felül egy
női alak keresztülbujt s elkezdett ezzel a banyakemenczéhez hasonló
alkotmánynyal járni, hát akkor elképzelhetjük, hogy milyen volt a
krinolin? Mentül terjedelmesebb volt, annál szebb volt. Ha két
ilyen krinolinos úrhölgy a váczi-utcza közepén megállt egymással
beszélgetni, a bérkocsiknak el kellett kerülni a szomszéd utczába,
mert nem haladhattak el mellettük.</p>
<p>Nem sok időre a krinolin feltalálása után született a
császárnénak egy fiacskája. A kis Lulu.</p>
<p>Milyen nagy riadalom volt az egész világban, mikor a kis Lulu
született!</p>
<p>Ez lesz a méltó örököse a császári koronának!</p>
<p>A kis Lulu papája ismeretes alak volt. Még a kis iskolás
gyerekek irkáinak a boritékján is látható volt az arczképe hatalmas
parancsoló tekintetével, felfelé álló üstökével, erősen kiviaszkolt
bajuszával (mondják, hogy magyar bajuszpödrőt használt) és hegyes
kecskeszakállával. Úgy hitták, hogy Napoleon. Féltek is tőle a
többi királyok, akárcsak egy iskolamestertől, mert mindig a kezében
volt a skutika, s nagyokat húzott vele, ha nem jól mondták a
verset:</p>
<div class="poem">
<div class="stanza"><span class="i0">Abé ab<br /></span>
<span class="i0">Vas kalap,<br /></span> <span class="i0">Ha
megütöd,<br /></span> <span class="i0">Megharap.<br /></span></div>
</div>
<p>Csak a kis Lulunak nem tanította meg ezt a verset a papája.</p>
<p>Egyszer aztán csak eltüntek az iskolás gyerekek irkáinak
boritékjairól a nagy Napoleon arczképei. A nagy iskolamestert
letették a hivatalából. Meg is halt nemsokára bánatában.</p>
<p>Vége volt a császárságnak, s azzal együtt a krinolinok is
eltüntek a világról. <span class="pagenum"><a name="Page_34" id=
"Page_34">-34-</a></span></p>
<p>A kis Lulu azonban felnőtt nagyra s délczeg levente lett
belőle.</p>
<p>Most már ő volt a mamájának az egyedüli kincse, reménye,
büszkesége.</p>
<p>Nagyon természetes, hogy az ács fiából szintén ács lesz, a
lakatos fia örökli az apja műhelyét: így a császár fiának is ahhoz
kell tartani magát, hogy az atyja hivatalába tanuljon bele.</p>
<p>Ezt a mesterséget pedig a csatatéren tanítják.</p>
<p>Az ifjú dalia azt mondta egy napon a gyászoló anyjának:</p>
<p>– Édes anyám, az afgánoknak háborújok van az angolokkal;
odamegyek háborút tanulni.</p>
<p>– Ne menj oda édes fiam, – monda a szerető anya. – Az afgánoknak
hosszú puskáik vannak, messze lőnek velük, bizony eltalálnak.</p>
<p>Egy másik napon azt mondá az ifjú levente az anyjának:</p>
<p>– Édes anyám, a muszkáknak háborújok van a turkománokkal;
elmegyek hozzájuk háborút tanulni.</p>
<p>– Édes fiam, – felelt neki a gondos hű anya, – ne menj te oda. A
vad turkománok gyors paripán járnak, bizony előlkapnak.</p>
<p>Egy későbbi napon aztán azt mondá a tettrevágyó ifjú az
édesanyjának:</p>
<p>– No, most támadt már egy csendes kis háború: az angolok
verekszenek a zulu-kafferekkel. Ezeknek csak egy hajító dárdájuk
van; tetőtől-talpig mezitláb mennek a harczba, az angoloknak pedig
ezer lépésnyire hordó puskáik vannak.</p>
<p>Oda már aztán elbocsátotta a kedves egyetlen fiát a császárné
háborút tanulni.</p>
<p>A szép ifjúnak csak akkor serkedt még a bajusza, alig tudta még
összepödörni. Olyan jól állt rajta a hadnagyi egyenruha.</p>
<p>– Meglásd, anyám, mire visszajövök, olyan bajuszom, <span class=
"pagenum"><a name="Page_35" id="Page_35">-35-</a></span> szakállam
lesz, mint dicső emlékű papámnak volt; ezredesi vállrózsa lesz a
kabátomon!</p>
<p>A császárné megcsókolta, megkönnyezte, megáldotta a szép fiát;
úgy bocsátá el a messze afrikai csatatérre s aztán mindennap
háromszor imádkozott érte térden állva.</p>
<p>De a szép leventét nem védte meg se a köny, se a csók, se az
áldás, se a forró imádságok. Egy olyan oktalan, félmeztelen
vadember a maga együgyű hajitó dárdájával, lesből előugorva,
hirtelen megölte, mielőtt lovára kaphatott volna, vagy kardot
ránthatott volna a délczeg császárfi.</p>
<p>Igazán sajnálta mindenki. Hiszen még nem volt ellensége.</p>
<p>Aztán elfeledte mindenki. Engedték elmulni.</p>
<p>Csak az anyja nem tudta elfelejteni, nem hagyta elmulni.</p>
<p>Az özvegy császárné, a mióta egyetlen fia elbucsúzott tőle,
minden évben lerajzolja a fia arczképét úgy, a hogy ő azt maga
előtt látja: évről-évre idősebbnek, erősödő bajuszszal, szakállal,
férfi-komorságot öltő arczvonásokkal – ilyennek kell lennie öt év
mulva; – tiz év mulva: megemberedett már – az arczszíne megbarnult:
az afrikai nap erősen tud zománczozni; – tizenkét év mulva: –
Bizonyosan sebhely is van már a homlokán. Hisz olyan bátor volt! –
Tizenhárom év; – tizennégy év; – tizenöt év mulva! – Most már talán
ősz szálak is vegyülnek a haj és szakáll közé? – Hajh! a
tizenhetedik év is itt van. A délczeg hős most már közel jár a
negyvenhez! – Most már talán kopaszodik is a homloka? – Milyen szép
volna azt betakarni – egy koronával. Mikor jön el annak a
napja?</p>
<p>És így festi le a boldogtalan császárné évről-évre és fogja
festeni a fia arczképét, a míg csak a saját szíve meg nem szün
verni; s nem engedi a fiát oda a halálnak: visszakéri,
visszahozza.</p>
<p>Az pedig aluszik csendesen s nem álmodik se dicsőségről, se
koronáról.</p>
<hr class="chap" />
<p><span class="pagenum"><a name="Page_36" id=
"Page_36">-36-</a></span></p>
<div class="chapter">
<h2>MINDENT LÁTNI SEM JÓ.</h2>
</div>
<p>Turbolya Béla tiszti irnok volt Baraboly Gergelynél, a sonkavári
uradalom tiszttartójánál. Az atyja, Turbolya Mihály, kasznár volt a
szalonnadombi uradalomban. Mind a sonkavári, mind a szalonnadombi
uradalom az esztergomi herczegprimás érseki javadalmai közé
tartozott.</p>
<p>Baraboly Gergely tiszttartónak volt a szegény papoktól háromszáz
forint évi fizetése; Turbolya Mihálynak pedig százhatvan, azonkívűl
egy kis deputatum, a mi a háztartáshoz szükséges. És ez a két derék
œconom olyan jól tudott gazdálkodni, hogy ebből a csekély
fizetésből nemcsak tisztességesen megélt, sőt husz évi szolgálat
után egyik egy százötvenezer forintos jószágot vett s azt
készpénzzel ki is fizette, a másik pedig Pesten egy kétemeletes
házat szerzett s hogy nem kontóra, azt bizonyítják még érintetlen
hagyott takarékpénztári könyvei. S e mellett fösvények sem voltak:
ellenkezőleg, házaik nyitva minden vendégnek, télen-nyáron, a
saisonban pedig e környék társas mulatságainak jól ismert
gyülhelyei. És a mi legfőbb, a derék gazdászok gyermekeiknek fényes
nevelést adtak, Baraboly úr kisasszonyai bécsi nevelő-intézetben
nyerték világi műveltségüket, Turbolya úr egyetlen fia pedig, mikor
már mindent kitanult Magyaróvárott a gazdasági iskolában, két évet
töltött még Velenczében és Florenczben a festészeti akadémiákon.
<span class="pagenum"><a name="Page_37" id=
"Page_37">-37-</a></span></p>
<p>Gazdászat és festészet? Ez ugyan nem rimzik össze, hanem Bélánál
mégis összetalálkozott: mint hivatás és szenvedély. Atyja
gazdatisztet akart belőle csinálni, ő pedig festő akart lenni.
Aztán volt egy vele született sajátsága, a mi a gazdatisztséghez
nagy előny, a művészséghez pedig nagy akadály. Igen közel látott.
Szemei abban a hibában szenvedtek, a mit az orvosok
«láta-szükülés»-nek neveznek; a szemszivárvány közepett a fényt
áteresztő fekete kör alig volt nála nagyobb egy gombostű fejénél. E
miatt Béla a távolban igen rosszúl látott, s a mit meg akart nézni,
ahhoz olyan közel kellett vinnie a szemeit, hogy a pastellrajzról
gyakran az orrahegyével felszedte azt a színt, a mit a kezével
odarajzolt. Hanem ő azért szenvedélyesen rajzolt és festett,
história-festés volt a genre-e, s oly tökélyre vitte közellátása
daczára e tudományát, hogy egész csoportokat össze tudott állítani,
úgy, hogy az emberek bámultak, a kik látták, mint a hogy bámuljuk
azt, ha egy vak ember viaszból mellszobrokat idomít. Mert csak az a
bámulni való volt rajta; e képek határozottan rosszak voltak.</p>
<p>Ellenben milyen nagy előny az a rövidlátás a gazdatiszti
hivatásban! Milyen hatalmas <i>inspektor</i> lesz az, a ki néz,
meglát, és mégsem lát semmit! Az egész tisztikarnak kedvencze fog
ez lenni. Ispánok, kulcsárok, előljárók és alattvaló tisztek áldani
fogják az eget, a ki őket ilyen derék emberrel megajándékozta.
Gazdag ember fog lenni, maga sem fogja tudni, hogyan repül be az
ablakán a pénz?</p>
<p>Hanem hát neki semmi kedve nem volt ehhez a háladatos pályához:
ő festő akart lenni. Volt egy hirhedett szemorvos barátja, kivel
Bécsben ismerkedett meg, az sokszor bíztatta őt, hogy ő tudna azon
a nagy bajon segíteni, mely művészetének akadálya: a
látaszükülésen. Az a legegyszerűbb műtét. Felül a szemhártya fölött
beleszúrnak az embernek a szemébe egy lándzsával, <span class=
"pagenum"><a name="Page_38" id="Page_38">-38-</a></span> azután
belenyúlnak egy ollóval, hosszas szíjat hasítanak a szemszivárvány
hártyájából, azt megfogják egy csipővassal, s kikaparják egy
gereblyével; két hétig keze-lába kötve marad az embernek; akkor
feloldják a szemeit, s ime látja maga körül az egész világot, s az
egyik szemén van egy hosszú keskeny vonal, mint a macskáén.</p>
<p>Sehogy sem tetszett neki a biztatás. Nem tudja azt az a doktor,
hogy kellemetességei is vannak a rövidlátásnak. A princzipálisnak
van két kisasszonya: Zelinda és Mirabella. Zelinda az idősebb.
Művelt hölgy mind a kettő; s úgy látszik, hogy Bélával igen
szívesen társalognak. Béla engedelmet kér a papától, hogy egyszer
lefesthesse olajba Zelinda kisasszonyt. Az engedély megadatik s az
ülések megkezdetnek: természetesen illő felügyelet mellett. Mama
nemlétében a rokon gyógyszerészné a garde de dame. A festő
közellátó lévén, hogy az egyes vonásokat felvehesse, oly közel kell
hajolnia a másolandó arczhoz, mint később a vászonhoz. E közeljárás
felfedez előtte két szép fekete szemet, egy pár finom szemöldöt,
egy görög profilú orrt; gömbölyű piros arczokat, finom metszésű
ajkat és nem is hamis fekete hajfonadékokat. Azokat ő mind
egyenkint híven lemásolja és ki is festi szépen. Hanem azt nem
mondja el neki a gyarló szem, hogy a lefestett hölgy két szép szeme
közül a jobbik kancsalit, hogy a tiszta homlok nagyon keskeny,
ellenben a szép piros ajk alúl kissé szélesded, s a finom orr igen
is hosszukás, s e miatt az arcz lehet ugyan kellemes, amint hogy az
is, de épen nem festői mintakép. A művész vásznán aztán mindez
máskép üt ki, az egyes vonások hiven el vannak találva, csakhogy a
homlok széles, az arcz keskeny s itt meg a balszem sandít. Hanem
azért mindenki, a ki látja, el van általa ragadtatva, még a
tiszttartó is azt mondja, hogy ennél tökéletesebbet még Canova sem
festett. <span class="pagenum"><a name="Page_39" id=
"Page_39">-39-</a></span></p>
<p>Csak maga a művész nincs megelégedve a remekével: mindennap
talál rajta valami megigazítani valót, mindennap kell előtte ülni,
mindennap még közelebbről meg kell nézni a szép arcz minden
részleteit, s egyszer aztán olyan közel talál nézegetni, hogy a
garde de dame gyógyszerésznének úgy tetszik, mintha ez már egy
<i>csók</i> lett volna. A modell fülig pirul és felugrik, s a
művész zavarában azzal menti magát, hogy ő csak retouchirozni
akart.</p>
<p>Hanem hát az ilyen csóknak következményei vannak. Két hét mulva
az egész világ tudja, hogy Zelinda jegyben jár Bélával; most
stafirozzák; egy évre Olaszországba fognak utazni, azalatt a
zsirhalmi számtartót nyugdíjba teszik, s visszaérkezve Béla beül a
helyébe.</p>
<p>Mindenki, papság és tisztség nagyon szereti azt az ifjut, a
primásnak is gondja van rá. Ez időtől fogva Bélának hivatalos
teendői abban összpontosultak, hogy Zelinda kisasszonynak
udvaroljon; s üres óráiban verseket írjon hozzá, a melyek szinte
olyan szépek voltak, mint a festményei; külön minden szó igen szép;
hanem együtt mindannyi még sem költemény.</p>
<p>Ez idilli boldogság közepett elérkezett a farsang, Zelinda és
Mirabella kisasszonyok a közelfekvő esztergomi, tatai, győri és
visegrádi bálokban, mint azt az akkori divatlapok bizonyítják, a
rendes bálkirálynék között szoktak felemlítve lenni, s Béla is
szenvedélyes tánczos volt.</p>
<p>Ebben is sok tréfás zavart okozott ugyan neki végzetes
szemhibája; elvitte a más tánczosnéját, nem talált vissza a
magáéhoz; lába ügyébe akadó schleppekben, tyúkszemekben irtóztató
pusztítást követett el; belekeringőzött a középen ártatlanul néző
közönség csoportjába, s ha valahol egy pár a teremben földhöz vágta
magát, ő rendesen annak a párnak az egyik fele volt, hanem ez neki
mind igen jó mulatság volt, s olyan kedélyesen tudott hozzá
nevetni, hogy irigyelni lehetett. <span class="pagenum"><a name=
"Page_40" id="Page_40">-40-</a></span></p>
<p>Az x.-i hölgyvilágnak ezen a farsangon jótékony hajlamai
különösen párosultak a kegyeletes eszmékkel. Nagyszerű bált
rendeztek a városukban felállítandó kisdedóvó intézet javára,
összekötve sorsjátékkal, melyhez a kijátszandó nyereményeket
szintén maguk a derék hölgyek hímezték és ajándékozták. Hét
vármegyét mozgásba hozó bál volt ez, s mindenkinek elmondatott,
hogy maga ő eminencziája a herczegprimás is meg fog jelenni egy
órára ez ünnepélyen, mint fővédnöke a létrejövendő humánus
intézetnek.</p>
<p>Annyival nagyobb kötelesség, hogy az uradalmain lakozó tisztség
kisasszonyai és a tánczképes tiszti fiatalok teljes számban
megjelenjenek és a magas czélt előmozdítani segítsenek.</p>
<p>Sonkavárott a bált megelőzött két hét a legszorgosabb
előkészületekben tölt el. Zelinda kisasszonynak égszínkék
selyemruhája volt, rózsaszín dudorokkal, Mirabella kisasszonynak
pedig rózsaszín ruhája, égszínkék dudorokkal. Ez mind Béla iránti
gyöngéd figyelemből történt így, hogy közellátó létére megismerje
tánczközben, melyik az ő menyasszonya, és melyik Mirabella? A
binocle segélyével a szinek összeállításából ennyit kivenni képes
volt. A gyógyszerészné, a ki mint garde des dames volt a
kisasszonyokat kisérendő, maga is jó korban levő özvegy, bár kissé
elhízott, szintén kitett magáért: elővette világos lilaszín gros de
naples ruháját, s hozzá veres zseniliből készült fejéket vett
kiegészítésül; a mi annyit jelent, hogy maga is elmegy még
tánczolni, – ha viszik.</p>
<p>Béla természetesen, mint egy hű seladon, a hölgyekkel egy kocsin
ment fel a bálba, szerényen a bakon foglalva helyet, hogy a
bálruhákat össze ne törje. Aztán az is természetes, hogy a
bálteremben, mely épen felényi vendég számára készült, mint a
mennyi most tánczolni akart benne, az első franczia négyes után,
melyben még menyasszonya mellett, s annak testvérével <span class=
"pagenum"><a name="Page_41" id="Page_41">-41-</a></span> vis-á-vis
volt: a mint a colonne felbomlott, a nagy szépségvásárban rögtön
úgy elvesztette mind a kettőt, hogy rájuk nem talált többet;
kereste pedig; el-elfogott egy égszínkék ruhát, rózsaszín
dudorokkal; volt az a bálban épen harminczkettő, s csak akkor vette
észre, mikor már a tánczban voltak, hogy hisz az «szőke», majd meg
egy rózsaszínű ruhával foglalkozott a walzerre, és csak akkor vette
észre, mikor már a földön hevertek, hogy hisz az a kacsatói ispán
vén franczia gouvernantéja.</p>
<p>A közben pedig, hogy Béla ily hajtóvadászatot indított Zelinda
és Mirabella után, még jobban vadásztak ő reá Turbolya és Baraboly
urak, hogy őt a herczegprimásnak bemutathassák: – a praesumtiv
zsirhalmi számtartót.</p>
<p>Ő eminencziája ugyanis tizenegy óra felé kiséretével együtt
megérkezett az ünnepély színhelyére. A zene rögtön megszüntettetett
megérkezésére; a mit azonban ő eminencziája nem engedett meg:
derék, szabadelvű ember volt: csak mulasson a közönség
feszélyezetlenül: ő maga is gyönyörködni fog e világi mulatságban,
melyre nézve egy számára elkészített piros bársony karszékben
helyet is foglalt.</p>
<p>Ő eminencziája szokott ornátusában volt, szép lilaszín selyem
papi palástjában, fején a kis gömbölyű veres kamaora, igen
jókedélyű úr volt, szelíd biztató arczczal, mely nagyon hasonlított
egy tisztességes matrona ábrázatához; a miről tanuskodik egy az
ötvenes évekből fenmaradt adoma is; a midőn t. i. a japáni követség
odafent járt Bécsben s ő felsége asztalához meghivatott, ugyanakkor
még Ferencz József nem volt nős; s az asztalnál Magyarország
primása ült mellette jobb felül, minden kitüntetésben részesítve. A
japáni követek meg voltak elégedve mindennel; csak egy dolog felett
nyilvánítá némi megütközését Szatzuma, a követség vezére a
miniszterelnök előtt: «Hogyan lehet <span class="pagenum"><a name=
"Page_42" id="Page_42">-42-</a></span> az, hogy egy ilyen fiatal
monarchának ilyen öreg asszonyságot adtak feleségül?» A primást a
monarcha feleségének nézte.</p>
<p>Hanem hát a mint ez a históriában sokszor megtörténik, egy
baklövés nem a közvetlen vadásznak, hanem egy harmadik embernek árt
meg: ez a tévedés nem Szatzumának forrott a torkára; hanem egészen
más ártatlan személynek.</p>
<p>Béla úrfi, mikor már kifáradt a menyasszonya keresésében s
megfőtt az idegen hölgyek tánczrakerekítésében, arra a gondolatra
jött, hogy ő bizony nem szaladgál előre-hátra, mint egy bolond,
hanem kispekulálja, hol ül a garde des dames, a gyógyszerészné? Ott
majd állást foglal; oda vissza kell térnie két tánczosnéjának vagy
előbb, vagy utóbb.</p>
<p>Ezzel a középen ácsorgó férfisereg között keresztűl-kasul furta
magát, végre megpillantá, a kit keresett: a lilaszín ruhát, a
skarlátpiros fejékkel; ott ül a tribunán. Ő tehát lesben várta,
hogy a két kisasszony mikor érkezik oda? Walczer járta épen. A két
kisasszony csak nem mutatkozott. E közben Béla urfi ilyenformán
kezdett okoskodni:</p>
<p>«Ez a patikáriusné ott ül már kilencz óra óta magában. – Senki
sem viszi tánczolni. Ha én most odamegyek hozzá, szentűl azt fogja
hinni, hogy tánczolni hivom. És ha azt nem teszem, hanem a helyett
a kisasszonyok felől tudakozódom nála, az nagy gorombaság lesz
tőlem. S miért tegyem én őtet ellenségemmé? De mit is vesztenék
vele, ha felkérem egy keringőre? Igaz, hogy nehéz alak, de
meglehet, hogy jól tud tánczolni. Ha elesem vele, nem én esem
nagyobbat. Ugyan miért ne vihetném el egy fordulóra? Örök hálára
kötelezném le általa. Talán még másokat is felbuzdítanék a példa
által, s igen jó mulatságot szereznék szegénynek. Én bizony
felkérem egy tánczra.»</p>
<p>Azzal megkeményítve szívét, hóna alá csapva Chapeau-Bas-ját,
<span class="pagenum"><a name="Page_43" id=
"Page_43">-43-</a></span> biztos lépésekkel indult meg a lilaszín
costume felé, s mikor két lépésnyire ért szeme elé, meghajtá magát
előtte udvariasan, s a legúriasabb orrhangon hallatá lovagias
felhivását:</p>
<p>– Nagysám! Lehetek-e szerencsés önt egy forduló keringőre
megnyerhetni?</p>
<p>Mire a megszólított lilaszín öltöny részéről a mennydörgő hangú
válasz érkezett:</p>
<p>– Vade presto, insane! (A mi körülbelül annyit tesz, hogy
pusztulj innen te féleszű.)</p>
<p>A szerencsétlen! Ő eminencziáját, az érsek-primást kérte fel egy
tour walczerre!</p>
<p>A kétségbeesés, a mi e balfogást követte, leírhatatlan. Nem elég
a hallatlan nevetség: de még a zsirhalmi számtartóságnak is vége!
Az a jóvátehetetlen megbántása az egyházi fejedelemnek! Nevetség és
szentségtörés, őrültség és hazaárulás egy tényben! Ily kegyes
főpapot, apáinak jóltevőjét, saját jövendőjének urát így
megbántani! Apa, ipa, menyasszony, mind tönkre voltak téve. Csak
Béla nem veszté el önbizalmát.</p>
<p>Ez a botrányos tévedés ellenkezőleg egy nagy elhatározást érlelt
meg lelkében. A zsirhalmi számtartóság ügye most már a végzetes
első bemutatás által nagyon megnehezült; de hisz ő annál magasabbra
tör. Követi hajlamát, a művészetet, s leküzdi annak legfőbb
akadályát, s egyúttal bosszút is áll a saját vaksi szemén, a mely
neki e keserűséget okozta. Felmegy Bécsbe, felkeresi azt a
szemorvos barátját, a ki képes macskaszem-nyílást vágni az ember
pupilláján; műtőzze meg. Aláveti magát minden orvosi kínzásnak.</p>
<p>A műtő-szemész, a mint kezébe kaphatta Béla fejét, lándzsával,
ollóval, csípővassal, harapóval neki esett a szemének; s három hét
mulva Béla olyan jól látott, mint akármelyikünk: nem volt többé
myops; nem kellett az orrával kisérni a crayont, mikor rajzolt: ép
szemevilága lett. <span class="pagenum"><a name="Page_44" id=
"Page_44">-44-</a></span></p>
<p>Mennyivel más lett egyszerre a világ előtte, mint azelőtt volt!
Mennyivel szebb! Kivált a festmények! S kivált az asszonyok! Nem
tudta, melyik inkább. De mégis inkább az asszonyoké az elsőbbség. A
Belvedere, az Esterházy-galleria műremekei maradjanak későbbre.
Most legelébb is haza Sonkavárra, az epedő menyasszonyhoz.</p>
<p>Alig várja, hogy a kocsiról leszökjék; a cselédek mondják neki,
hogy a kisasszonyok odakinn vannak a téli kertben; rohan hozzájuk;
a kamélia-lugosból két hölgy-alak közelít feléje; az egyik egy
magas, sylphidtermet, ragyogó szemek; istennői arcz; a másik is egy
tisztességes hajadon, de nagyon közönséges vonásokkal és kissé
kancsal szemekkel.</p>
<p>Béla mindjárt ráismer az igazira. Ez az ő eszményképe, kit
magának álmában alkotott; ez a sylphid, ez az angyal, ez az
istennő. Odarohan hozzá, hogy átölelje, megcsókolja. Azonban csók
helyett két ellenálló tenyér tapad a szájához, s az átölelt
fél-bosszúsan, félnevetve szabódik:</p>
<p>– Ne bolonduljon, Béla, hisz én Mirabella vagyok, ott a néném,
Zelinda a másik.</p>
<p>Béla karjai aláhanyatlottak és szája nyitva maradt. Az a másik
persze hogy nem az az eszménykép volt, a kihez ő a verseket írta, a
kit vászonra festett; orrtávlatból nézve láthatta ő csak e
vonásokat szépeknek. Hisz ez így egy mindennapi kép.</p>
<p>Nagyot sóhajtott ő is, Zelinda is, ki a tévedést semmikép nem
tudta neki megbocsátani, s többet rá se nézett. Még a jegygyűrűjét
is visszaküldte.</p>
<p>Egyébiránt ez a csalódás semmit sem változtatott Béla
szívviszonyán. Ő egy ideálba volt szerelmes, a kit rövidlátó
korában csak pastell, aquarell és olaj-szinekkel előállítva tudott
egyetemlegesen felfogni; most egyszerre megkapja a látását, s ime
az ideál előtte van. Hogy ez nem ugyanaz, a kivel ő jegyet váltott,
az <span class="pagenum"><a name="Page_45" id=
"Page_45">-45-</a></span> nem baj. A papának utoljára is mindegy,
ha a kisebbik lányt veszi is el az a vőlegény, aki a nagyobbiknak
volt szánva. Ezentúl udvarolt Mirabellának.</p>
<p>Egy holdvilágos estén, a nyárfák alatt sétálva, ily rokonszenves
eszmecsere szövődött az uj kombináczió szerinti pár között:</p>
<p>– Nagysám, – szólt Béla, – szereti ön a békakuruttyolást,
birka-bégetést, kolomp-hangot?</p>
<p>– Nem igen nagyon.</p>
<p>– Az pedig lesz elég a zsirhalmi majorban. Hát a
kukoricza-fosztást, a búza-rostáltatást, kender-tiloltatást,
disznó-öletést milyen mulatságnak találja ön?</p>
<p>– Szeretek ott nem lenni.</p>
<p>– Volt már egyszer Zsirhalmon, ugy-e? Látta az öreg
számtartónét, a mint a tűzhelynél a szappant főzte, a feje úgy
bebugyolázva tarka keszkenőbe, hogy csak az orra látszott ki
belőle. A két keze bekötve rongygyal. Ez volt a keztyű. A reklijén
fénylett a zsír, s három kötény volt eléje kötve; annak a korczában
egy akkora csomó kulcs, mint a porkolábnak? Ez a zsirhalmi divat.
Ugy-e nem szeretné ön ezt viselni?</p>
<p>– Isten őrizz! Elfutnék magamtól.</p>
<p>– Akkor a zsirhalmi számtartó is együtt futna önnel, már
tudniillik ha én volnék.</p>
<p>– Ne tréfáljon.</p>
<p>– Dehogy tréfálok. Én nem leszek gazdatiszt, hanem felmegyek
Bécsbe s élek a művészettel. Kisasszony! Nem szép volna-e az, ha ön
az egyik szobában a zongorán játszaná Chopin ábrándjait, én meg e
lelkesítő daloknál festeném a másik szobában a nagyszerű
csataképeket, a mik világhírűvé tesznek egykor; csak úgy árverezik
majd fel mindenféle ánglusok húsz, harminczezer forintra. Aztán önt
is odafesteném a képre.</p>
<p>– Engemet? Hogyan?</p>
<p>– A mint a haldokló hős sebeit bekötözi.</p>
<p>– Jaj, én azt a világért meg nem tudnám tenni, <span class=
"pagenum"><a name="Page_46" id="Page_46">-46-</a></span> mert én
elájulok, ha csak azt látom is, hogy valaki elvágta az újját.</p>
<p>– S hátha én magam volnék a haldokló hős, nem venne-e föl
karjaiba?</p>
<p>– Mondja el ezt a papának.</p>
<p>Béla e buzdító utasítás után sietett Baraboly úrhoz, szíve
titkát kitárni, hogy ő Mirabella kisasszonyt nőül veszi, s viszi
fel Bécsbe.</p>
<p>Baraboly úr okos ember volt. Ismerte a különféle gazdasági
czikkek aratási és szüretelési különlegességeit. Zelinda kisasszony
olyan, mint az aszu szőllő, mentől későbben szüretelik le, annál
jobb bor lesz belőle; mentől tovább tartogatják, annál jobb bor
lesz belőle. Várni lehet vele jóravaló vevőre, a ki megadja az
árát. Ámde Mirabella kisasszony olyan, mint a repcze: azzal nem
szabad sokat várni, ha egészen megérik, elpörög, ha sebesen be nem
takarítják, rájön egy eső, megfülled; ha mindjárt nem jön érte a
vevő, megdohosodik; azt hát hirtelen levágni, behordani,
elcsépelni, eladni, s hálát adni az Istennek, mikor már nincsen a
raktárban.</p>
<p>A másik apa is megnyugodott a változásban; ráadta atyai áldását
ezen szavakkal:</p>
<p>– Ilyen bolondnak, édes fiam, mint te vagy, más nem is lehet a
párja.</p>
<p>Az ifjú pár azután bejárta menyegzői útban Olaszországot, Béla
ismeretséget kötött Michel Angeloval, Rubensszel, Tintorettoval, s
aztán letelepedett szép feleségével Bécsben s festett
csataképeket.</p>
<p>Ámde nagy hamar bebizonyult rajta, hogy a művészet is csak
olyan, mint a zsirhalmi számtartó gazdasága: ha az isten ad rá esőt
és napfényt, van jó termés, ha nem ad, nincs. Hiába szántja azt a
vásznat a crayonnal, hiába trágyázza <i>terra di Puzzoli</i>-val,
<i>terra di Siena</i>-val, sárkányvérrel; hiába boronálja be
tengeri vidraszőr-ecsettel, az Úr nem ád rá erőt és napfényt,
inséges lesz a termés, és soha sincsen aratás. <span class=
"pagenum"><a name="Page_47" id="Page_47">-47-</a></span></p>
<p>Igazi kéz, láb vagy fej volt az mind, a mit ő összefestett,
csakhogy azok mind nem tartoztak egymáshoz; a hős ott a képén úgy
tesz, mikor meg akar halni, mintha álmából kelne fel valaki
ásítozva, a mérges ellenség arcza igen híven tükrözi vissza a
gyomorgörcs kínjait, a hőst ápoló menyasszony arczáról le lehet
olvasni ezt a mondást: «Ugyan keljen fel már, kész a kávé!» s a
mellék-alakok azon látszanak tanakodni, hogy nem kellene-e ezt az
esetet feljelenteni a rendőrségnek? Az öltöny pedig mind úgy állt
az embereken, mintha esős időben megázott s aztán egyszerre
megfagyott volna rajtuk.</p>
<p>Mindig gyilkos csataképeket festett, ez volt a szenvedélye; és
soha sem sikerült neki elhitetni a nézővel, hogy azok ott a vásznon
csakugyan ellenségek. Hasztalan járnak keresztül egymáson dárdával,
pallossal, hasztalan hevernek kibonthatatlan gomolyban a
leglehetetlenebb ficzamokkal, az ember mégis csak azt hiszi róluk,
hogy tréfálnak.</p>
<p>De ő azért csak festett. Reggeltől estig mindig festett. Még
este lámpafénynél is festett. Engedvén a feleségét jó barátok, új
ismerősök által operába, bálba kisértetni. Ő azalatt ellenségeket
komponált.</p>
<p>Egyszer aztán gondolta magában a szép asszony: «No ha te olyan
nagyon kivánod tudni, hát én majd megmutatom neked, hogy milyen az
ellenség?»</p>
<p>Sikerült Bélának valahára egy vitézi négyes párbaj embernagyságú
táblóját a műtárlatba felvétetni. Kiváncsi volt a kritikára.</p>
<p>Az pedig mindössze annyiból állt, hogy a katalogusban a csatakép
alá azt nyomatták: «Négy ánglus whistezik a kávéházban. Csendélet.
Turbolya Bélától.»</p>
<p>Ez keserű lapdacs volt. Eszébe jutott, hogy hiszen van módja azt
megédesíteni. Ott hagyta atelierjét s felkereste szép neje
boudoirját. Annál éppen egy uhlánus tiszt volt látogatóban. Akkor
aztán megtudta Béla, hogy milyen az az ellenség? <span class=
"pagenum"><a name="Page_48" id="Page_48">-48-</a></span></p>
<p>A szemorvos operácziója most lett csak tökéletesen
befejezve.</p>
<p>Látott már nagyon is jól!</p>
<p>S mikor aztán ilyen nagyon felnyilt szemmel visszament festő
műhelyébe, sorba nézte a falra felakgatott képeit, s azt is
meglátta, hogy bizony silány kontárművek ezek valamennyien!…</p>
<p>És aztán elgondolkozott azon, hogy mennyivel jobb volna
közellátónak lenni, s a zsirhalmi nádas házban hallgatni a birkák
bégetését, s Zelinda perlekedését a cselédekkel, öletni a disznót,
méretni a gabonát, – pihenő órákban csataképeket festeni a ház
falára. S aztán odafektetni fáradt fejét a szelid, hű feleség ölébe
s hinni azt, hogy festményei remekművek és hölgye a szép
eszményképe.</p>
<hr class="tb" />
<p>Egy nap azután e szavakkal toppant be Béla hirhedett
szemorvosához:</p>
<p>– Barátom, nem tudnád <i>megint összeragasztani a
szememet?</i></p>
<hr class="chap" />
<p><span class="pagenum"><a name="Page_49" id=
"Page_49">-49-</a></span></p>
<div class="chapter">
<h2>A BUENOS-AYRESI KARÁCSONY.</h2>
</div>
<p>Ez a történet arról szól, hogy tart meg a szerelem egy
nemzetet.</p>
<p>Ötödik Károly császár, a kinek zászlóján a kettős földgömb
pompázott e büszke felirattal: «unus non sufficit» (egy nem elég),
megörökítette azt a mondást, hogy birodalmában sohasem megy le a
nap. Pedig még akkor Dél-Amerikában csak jelképezve volt a
fenhatósága. A paraguayi partokon, a La Plata folyó torkolatánál
egy szigeten volt az első telep, melyet spanyolok tartottak
megszállva; azok ott kereskedéssel foglalkoztak. Azt a tanyát ők
elnevezték Buenos-Ayresnek. (Jó levegő.) A telep főnöke nem volt
katona, hanem szerzetes: Fra Lazaro, a dominikánusoktól. Közlekedő
kereskedelmi hajók által folytonosan küldött értesítéseket a
császárnak a tartományról s annak népeiről. Az egész tartomány
földje gazdag, czukornádat, kávét, gyapotot terem, barmainak
sokasága megszámlálhatatlan; éghajlata enyhe, telet nem ismer.
Lakossága szép idomú, délczeg faj, bronz-színű, czifrára tetoválva,
a nők valóságos virágoknak tűnnek fel a bársonybőrükre edzett
tarkaságtól. Öltözetre nagyon keveset fordítanak: az is tarka
vadásztollakból áll.</p>
<p>Egész tartományuk egy kert, örökké virágzó, örökké gyümölcsöző.
Pálma, kókuszdió, szágó erdőszámra díszlik, narancsligetek
aranygyümölcse, kávéberkek piros virága tarkítja a halmos rónát,
melyben a lég maga <span class="pagenum"><a name="Page_50" id=
"Page_50">-50-</a></span> is ittas az illattól; erdő, pagony ingyen
adja a gyümölcsöt, a televényföld az igname-gyökeret, a kenyérfa a
kész czipót. Tavaikban tömérdek a hal, sömlyékeikben a
tekenős-béka. A föld nincs felosztva, minden ember akkor arat,
szüretel, a mikor az érés ideje eljön, csak az inkának van
fenhagyva, hogy mindennek leszedje a zsengéjét: ez az ő királyi
fizetése. Meg a barmok szaporulata és különösen az állatbőrök,
melyeket világjáró idegen kereskedők felvásárolnak – cserében.
Adnak érte csecsebecséket: üveggyöngysorokat, tükröket,
aczélkéseket; aranyat is a királynak.</p>
<p>A gyümölcsös pagonyokat élénkíti a tarka madársereg;
paradicsommadár, árgusfáczán, kolibrisereg repked ágról-ágra,
melyekre az indiánok hosszú bambuszfúvó tülökkel lövöldöznek. Csak
a kajdácsokat tartják tilalomban. A papagályról azt hiszi az
indián, hogy abban emberi lélek lakik, mert beszélni tud.</p>
<p>A királynak van egy papagálya, a «Lóri» fajtából, a «ki» már
egész beszélgetést folytat mindenkivel, a minek értelme van. Ez az
indiánoknál a legfelsőbb bíró. Ha valami per támad az indiánok
közt, a mi nagy ritkaság (itt nincs tulajdonféltés, becsületsértés,
szerelemféltés, adósságkövetelés) – a peres felek a király elé
kerülnek a panaszukkal s egymást felváltva elmondják, hogy mi a
bajuk. És erre a Lóri papagály, a ki a királyi szék támlányán ül,
kimondja az itéletet; az egyik félre azt, hogy «te jó ember vagy»,
a másikra: «te rossz ember vagy». S ezzel az ügy el van döntve: a
felek megnyugosznak a verdictben. Ezt az itélkezési módot az
európai népek csak háromszáz év múlva hozták be – az esküdtszéki
rendszerben.</p>
<p>Az egész nép a paradicsomi egyszerűségig szelíd, békeszerető;
fegyverük rézből van, az is inkább sarló, mint szablya, nyárs, nem
dárda: nem való verekedésre, még dúvadak elleni vadászatra sem.</p>
<p>Fra Lazaro megtanulta a nyelvüket s megismerkedett <span class=
"pagenum"><a name="Page_51" id="Page_51">-51-</a></span> a
szokásaikkal. Királyuk van és papjaik, a kik a népnek parancsolnak;
azoknak vakon engedelmeskedik mindenki.</p>
<p>A sík rónáikat elzáró hegyeken túl lakik egy harczias törzs, az
impizsek, a kik koronkint betörnek a tartományukba. Azokkal nem
szoktak harczolni, hanem megváltják magukat busásan fizetett
sarczczal.</p>
<p>Csak egy nagy hibájuk van a paraguayiaknak, a csúf
bálványimádás, mely a legkárhozatosabb alakban mutatkozik az
emberáldozatban. Van egy nagy rézbálványuk, a Huicilopochtli,
melynek a feltátott száján egy ember befér: ez alá tüzet raknak s
mikor izzóvá lett (a bálvány bömböl), akkor belevetik az áldozatot,
egy fiatal szüzet, a kit a papok a legszebb hajadonok közül
választanak ki, bárha a király leánya volna is az.</p>
<p>Ezt az emberáldozatot hozzák a bálványuknak mindenkor, ha valami
baj van az országban; ha az impizsek dúlnak, ha sáskajárás pusztít,
ha patécs, döbröcz kínozza a népet, azért mindig egy szép
hajadonnak kell tűzhalálba menni.</p>
<p>Ötödik Károly császár ezt nem tűrhette el. Annyi diadalmas
hadjáratot viselt az óvilágban a kereszt védelmére, az újvilágban
is le akarta tiporni a bálványimádást.</p>
<p>Egy hajóhadat indított meg Dél-Amerikába négyszáz muskétással és
ötven vértes lovassal, ágyúkkal ellátva. A pápától brévét eszközölt
ki főpapi áldásával s Fra Lazaro számára püspöki kinevezéssel; a
hadicsapat főnökéül Don Pedro de Mendozát választotta, kit
kormányzói ranggal ruházott föl az egész paraguayi tartomány
területére.</p>
<p>Mikor Mendoza gályái megérkeztek a La Plata torkolatához, hat
ágyúlövés dördült el a hajókról. Erre a buenos-ayresi szigetről
előjött a főnök, Fra Lazaro káplánjával s átkelt a parancsnok
hajójára.</p>
<p>Mendoza azzal üdvözlé a szerzetest: «Salve episcope <span class=
"pagenum"><a name="Page_52" id="Page_52">-52-</a></span> Lazare.» S
átadta neki a pápai brevét s a királyné által hímzett püspöki
díszpalástot, röviden tudatva vele küldetése czélját.</p>
<p>– Akkor épen jókor jöttél, – mondá neki a főpap. – Épen ma
akarnak az indiánok egy bálványáldozatot végrehajtani. Ha sietsz,
még megakadályozhatod.</p>
<p>Elmondta az okait is a szándékolt emberáldozatnak.</p>
<p>Az indiánok czukorültetvényeibe egy óriási szarvorru tört be s
azokban iszonyú pusztításokat követ el. Nem tudnak ellene
védekezni. Az elűzésére kiküldött csapatokat a hatalmas fenevad
mind csúffá teszi, több férfit megölt, összegázolt; nyomorult
fegyvereik nem ártanak a pánczéljának. Az indiánok rémületükben a
bálványisten kiengeszteléséhez folyamodnak s fel akarják áldozni a
király leányát, Yukinnát.</p>
<p>Don Mendoza rögtön lebocsáttatá a dereglyéket s leszállítá az
ötven lovasát, egy ágyúval, a hajóról. Két kutyát is hozott
magával, a híres andalúziai bikafogó sinkoránokból. A muskétásoknak
meghagyta, hogy a mint ágyúlövést hallanak, rögtön szálljanak
partra. Azzal maga a püspökkel és a lovasokkal kievezett a
partra.</p>
<p>Ott roppant néptömeg várta, sok ezernyi indus; a néptömeg félve
nyitott előttük utat. Bámultak a megjelenésükön. Ezek az emberek
sohasem láttak még lovat s lovon ülő embert, a kinek a feje
aczéllal van burkolva, vértet visel a mellén, kard az oldalán,
bajúsz, szakáll az arczán.</p>
<p>A pórázon vezetett sinkoránok idegen fenevadak voltak
előttük.</p>
<p>Lazaro főpap, ki aranyos ornátusában Mendoza mellett lovagolt,
az útban talált előljáróknak tudtul adta, hogy a spanyol király ő
felségének helytartója kiván beszélni a királyukkal.</p>
<p>Elkalauzolták a királyi palotához.</p>
<p>A király eléje jött. Paradicsom-madár tollakból volt
<span class="pagenum"><a name="Page_53" id=
"Page_53">-53-</a></span> a koronája, jaguárbőrből a palástja,
jakkfark a jogara. Bőrét a legszebb tulipánok és napraforgók
ékesíték.</p>
<p>A püspök tolmácsolta a kormányzó mondanivalóit.</p>
<p>Hogy mától fogva ő felsége Ötödik Károly császár e tartománynak
uralkodója és védelmezője, a ki a mostani fejedelmet hűbéresének
megtartja s császári kegyelme bebizonyításául küld neki egy
felnyergelt paripát, a melyre az indián királyt azonnal
felültették.</p>
<p>A császári izenetnek azonban folytatása is következett.</p>
<p>Ő felsége azonnal megtiltja a bálványimádást az egész országban
s eltörli az emberáldozatot.</p>
<p>Erre a nagy szóra egyszerre felzúdult a bálványpapok ádáz
kiabálása: «Az nem lehet! Az áldozat már megérkezett! A bálvány
készen vár reá!»</p>
<p>A királyi palotával átelleni halmon volt a Huicilopochtli
bálvány teokallija, melynek nyitott csarnokában tehénkedett az
idomtalan rézszörnyeteg, négyszarvú fejével, melynek békaidomú
szájából tűzforgatag lobogott elő, pokolbeli üvöltést hallatva.</p>
<p>S a királyi palota kapujából egy ünnepi menet tolakodott elő,
dob- és sípzenével: hat leány emelt a vállán egy virágos-ágyat,
melyen az áldozatra szánt leány feküdt, zöld füzérekkel tetőtől
talpig beborítva. Ez volt a király leánya, Yukinna.</p>
<p>Elragadó szépség. Arcza, termete tökéletes. Szemeiben lélek,
ajkain szerelem.</p>
<p>– Megálljatok! – kiálta Mendoza, mikor Yukinnát megpillantá. –
Király! Én megkérem tőled a leányod kezét és feleségül veszem
őt.</p>
<p>De meg sem várta, a míg leánykérését Lazaro püspök tolmácsolja,
sem az arra következő választ, hanem megragadta az áldozat karját s
odarántá a leányt a nyergébe, a háta mögé ültetve, mire az indián
hajadon mind a két karjával átölelte megszabadítója nyakát,
szorosan, hevesen: ez volt a válasza. A király nem <span class=
"pagenum"><a name="Page_54" id="Page_54">-54-</a></span> szólt
semmit, hanem a ballusztrádon ülő Lóri papagály alákiáltott
hangosan: «Te jó ember vagy! Ne hagyd bántani Yukinnát!»</p>
<p>A pogány papok erre őrjöngő üvöltésben törtek ki. A bálvány
bömbölt és szikrákat okádott. «Áldozatnak kell lenni!» kiáltozák a
vakbuzgó bálványimádók.</p>
<p>Erre Mendoza jelt adott a tüzéreinek. Az ágyúlövés eldördült s a
bálványisten ezer darabra törve hullott le az oltáráról.</p>
<p>A népség arczra borult az ágyúdördülésre. A király elől-hátul
fogózott a nyergébe; a kutyák ordítottak, a városon kívül pedig
hangzott a szarvorrú bömbölése.</p>
<p>Ha nincs bálvány, ki szabadít meg e szörnyetegtől?</p>
<p>– Én magam, a férfi! – mutatá Mendoza s inte a peczéreinek, hogy
menjenek előre a sinkoránokkal. – Ő lovagolt a nyomukban, gyöngéden
suttogva a nyakát ölelő menyasszonynak: «non ha paura», (ne
félj).</p>
<p>Az ő szemeláttára akarta megmutatni, hogy mit ér egy igazi
férfi.</p>
<p>A város kapuján egyedül lovagolt ki a két kutyájával a rettegett
fenevadat felkeresni. Az ott bujkált a czukornádtelepek közt. A
kutyák felverték, a szarvorrú előtört a bozótból. Mendoza bevárta,
míg kapóra jön s akkor egy lövéssel a kerekes karabinjából homlokon
lőtte. Ámde a behemoth még halálra sebesítve is félelmes ellenség,
az agyvelejét átfúrt golyó daczára tovább rohant, kéttülkű orrával
túrva a földet, hogy megölőjét legázolja. Yukinna reszketett.
Mendoza hidegvérrel húzta ki toledói kardját s egész közelre
engedve rohanni a vadállatot, úgy szúrta azt a nyakszirtjén
keresztül, hogy elterült a földön. Egyedül maga elég volt, hogy
megölje a néprettegtető csodaszörnyet.</p>
<p>Yukinna most megtudta, hogy mi a férfi. A többiek, azok csak
hímek. A ki ennek a felesége, az asszony, a többieké csak
emlős.</p>
<p>A mint Mendoza visszatért a városba vadászzsákmányával
<span class="pagenum"><a name="Page_55" id=
"Page_55">-55-</a></span> (tíz ökörnek dolgot adott azt
elczipelni), az egész népség kivonult eléje. Nem akarták hinni,
hogy egy ember legyőzhessen akkora szörnyeteget. Ezzel a hőstettel
meg lett hódítva az egész nép szíve. Az ágyúlövésre elősereglett
spanyol vitézek üdvözléssel lettek fogadva. A király felajánlotta a
palotáját Mendozának.</p>
<p>A kormányzónak azonban elébb arra volt gondja, hogy a lezúzott
bálvány helyén egy oltárt emeltessen a San Trinidad tiszteletére, a
mely előtt a püspök által vallásos szertartás szerint összeköttesse
magát eljegyzett menyasszonyával, Yukinnával, megáldatva egyházi
malaszttal.</p>
<p>S az áldás foganatos volt.</p>
<p>Mendoza megtalálta az indián királyleányban lelkének igazi
kiegészítő felét. Mikor a legelső csókot váltották, még nem
értették egymásnak a nyelvét. Yukinna a spanyolt, Mendoza az
indust. Csak a csók beszélt.</p>
<p>Melyik lesz az erősebb? Melyik tanítja meg a másikat a maga
nyelvére?</p>
<p>Yukinna tanulta meg a spanyolt. A hány csókot, annyi szót. Míg
egész szótár lett belőle. Ez a grammatica viva.</p>
<p>Ha a férfiak értenének hozzá, többet érne ez minden törvénynél,
minden erőhatalomnál: a grammatica viva.</p>
<p>A mit a parancsszó nem tehet meg, a szerelem megteheti: –
hódít.</p>
<p>A castillánok nem voltak restek vezérük példáját követni.</p>
<p>Nem kellett ágyú, puska, kard; a csók meghódította a tündérszép
La Platát.</p>
<p>Azonban egy csók nem csók, minden csók két csók: a hogy a szép
indián leányok eltanulták a castellana lengvát, úgy eltanulták
tőlük a spanyolok az indián nyelvet, s a mennyi spanyol madrigált
lehetett hallani holdvilágos éjszakákon Buenos-Ayres ligeteiben,
annyi indián románcz hangzott rá válaszul. <span class=
"pagenum"><a name="Page_56" id="Page_56">-56-</a></span></p>
<p>És aztán az indián fiatalok ereiben is vér foly.</p>
<p>Az indián bálványpapok ereiben pedig méreg foly.</p>
<p>Az indián legények dühöngtek a miatt, hogy a castillánvitézek
legszebb leányaikat elszeretik előlük, a bálványpapok pedig
zúgolódtak, hogy a spanyol előljárók szétbontják templomaikat s egy
nagy templomot építenek a márványköveiből az új Isten
tiszteletére.</p>
<p>Nyilt lázadást nem mertek támasztani a vas-emberek ellen, a kik
menykövekkel lövöldöznek.</p>
<p>Titkos összeesküvést koholtak ellenök.</p>
<p>A spanyolok fölépítették már a San Trinidad-templomot, oltárt is
emeltek benne. Voltak építészeik, képfaragóik, festőik; a gazdag
ország jövedelméből kitelt a külső pompa. Az a templom még most is
fennáll.</p>
<p>Az új templom fölszentelése karácsony ünnepére lett kitűzve.</p>
<p>Nagy pompát készítettek elő.</p>
<p>De minden pompánál nagyszerűbbnek igérkezett az az ünnepélyes
körmenet, a melyet a spanyolok fognak tartani Buenos-Ayres utczáin,
régi keresztény hagyomány szerint. Minden férfi, övig levetkőzve,
pánczél és fegyver nélkül, zsolozsmát énekelve lépked a templom
felé, korbácsot hordva a kezében, a melylyel a hátát vérig
paskolja. Ez a flagellánsok proczessziója. A poenitentia hódolata
az ünnepnapon.</p>
<p>Most van ideje rájuk rohanni.</p>
<p>A spanyolok pánczéltalanul, fegyvertelenül egy hosszú menetben;
ha az indián férfiak egyszerre minden oldalról rájuk rohannak
hasszagájaikkal, tomahawkjaikkal, védtelenül lemészárolhatják
valamennyit s azzal felszabadulnak az idegen uralom alól.</p>
<p>A gyilkos cselszövény jól ki volt főzve. A spanyolok
hitbuzgósága mellett könnyű volt a végrehajtása.</p>
<p>Nyolczezer indián lett felcsődítve a városba e napra, sőt az
impizsek is meghivattak e napra az idegenek lemészárlására.
<span class="pagenum"><a name="Page_57" id=
"Page_57">-57-</a></span></p>
<p>A spanyol uralom elpusztulása közeledett.</p>
<p>A szerelem szabadította meg egyedül.</p>
<p>A hű nő, Yukinna megtudta az atyja palotájában, hogy minő
veszély függ a spanyolok feje fölött. Nem az atyja, nem is az
indián főnökök árulták el előtte azt a vészes cselszövényt, hanem a
Lóri papagály. Annak Yukinna volt a kedvencze. Ez elfecsegett
előtte mindent, a mit az összeesküvőktől hallott.</p>
<p>Yukinna nehéz választás előtt állt. A férje és a népe között.
Egyiket el kellett árulnia a másik győzedelmére.</p>
<p>A férjét szabadította meg: a szerelem, a hitvesi hűség
győzött.</p>
<p>Néhány nappal a végzetes karácsonyi ünnep előtt odaborult a
férje lábai elé s fölfedezte előtte az egész veszedelmes tervet,
könyörögve, hogy mentse meg magát.</p>
<p>Mendoza e fölfedezésre méltó haragra lobbant. Egész önérzete
föllázadt az összeesküvő nép és annak vezérei ellen. Kegyetlen
visszatorlásra gondolt.</p>
<p>Ekkor aztán Yukinna viszont az atyját és népét vette védelembe s
bölcs tanácsot adott a férjének, a mit az megfogadott.</p>
<p>Azon ürügy alatt, hogy az impizsek betörtek az országba s
azoknak a visszaveréséről kellene értekezni, meghivatta magához az
indiánok főnökeit, s mikor azok megjelentek előtte, megkötöztette
és elzáratta őket.</p>
<p>Másnap Mendoza fölállíttatott a királyi palota előtt huszonnégy
bitófát, mindenik elé oda helyeztetett egy indián főnököt,
hátrakötött kézzel és nyakára hurkolt kötéllel. Az útcza két
oldalán pedig sorakoztatá a fegyvereseit.</p>
<p>Az összecsődült indián nép előtt aztán kemény szavakat
mondott.</p>
<p>– Ti lázadók! Minket, jóltevőiteket, kik az üdvösség útját
megnyitottuk előttetek, le akartatok gyilkolni. Én most azt
tehetném, hogy a vezéreiteket egytől-egyig <span class=
"pagenum"><a name="Page_58" id="Page_58">-58-</a></span> bitófára
juttassam. De kegyelmet akarok veletek cselekedni. Ha ti a béke
megerősítéséül minden vitézemnek egy hű szerető feleséget adtok, a
ki a nagy proczesszió alkalmával a bűnbánó férje mellett annak a
fegyverzetét fogja hordozni, akkor megkegyelmezek a vezéreiteknek
és tinektek; különben halomra lövetlek és agyongázoltatlak a
lovasaimmal.</p>
<p>Az indiánok térdre borultak Mendoza előtt, s az indián hölgyek
teljes örömmel rohantak a spanyol vitézekhez, kikeresve a maguk
szerelmesét, a kit élettársukul választottak.</p>
<p>Így aztán karácsony ünnepén lélekemelő szertartással ment végbe
Buenos-Ayres utczáin a nagy proczesszió, az önkorbácsoló spanyol
vitézekkel, s a társaikul szegődött hitvesekkel, kik fegyverzetüket
vitték a vállaikon férjeik oldalán.</p>
<p>Így fordította el a nagy veszedelmet a szerelmes asszonyi szív
egy nemzet felől, mely azóta uralja egész Dél-Amerikát. Kreolok,
mestizek, mulattok milliói tanúskodnak a szerelem hatalma felől, s
mindannyi egy nemzetnek vallja magát: spanyolul beszélnek.</p>
<p>Ezt vívta ki a grammatica viva, a mit Yukinna és</p>
<p>Mendoza szerelme teremtett.</p>
<p class="center">*</p>
<p>Ez a sok század előtti regényes történet nem minden alkalom
nélkül került emlékezetembe, hogy azt megírjam.</p>
<p>Több oldalról vádolnak bennünket magyarokat azzal, hogy mi erős
buzgósággal igyekezünk nemzetünk nyelvét terjeszteni; én az
ellenkező vádat emelem magunk ellen.</p>
<p>Mi magyarok ezredév óta bírjuk Magyarországot s ez idő alatt nem
magyarosítottuk meg se az itt talált, se a beköltözött népfajokat.
A spanyolok csak negyedfélszázadig uralkodtak Dél-Amerikában.
Császárjuknak több <span class="pagenum"><a name="Page_59" id=
"Page_59">-59-</a></span> trónja volt az új világban, mint az óban.
A trónok ledőltek, az országok elvesztek; de a nyelvük, a
nemzetiségük megmaradt és ma is uralkodik mindenütt, a hová a
gyökerét leverte. Spanyol nyelv és kultura él és teremt ma is
Argentinában, Peruban, Mexikóban, Kubában, a mikor már az
Escuriálból nem parancsol nekik senki.</p>
<p>A grammatica viva! Milyen hatalmasság!</p>
<p>A spanyolok meghódították vele egész Dél-Amerikát és még most is
uralkodnak benne, mikor már nincs se kormányuk, se hadseregük, se
főpapságuk, a ki verhet és áldhat ez országokban.</p>
<p>És mi magyarok nem tudunk vele hódítani.</p>
<p>Hisz olyan édes tudomány ez: – egy csókért egy szó!</p>
<p>Vannak törvényeink, vannak intézményeink s népiskoláink,
kisdedóvóink, tanintézeteink, van kormányzatunk, közigazgatásunk,
irodalmunk, sajtónk, közlekedésünk, kereskedelmünk, vannak virágzó
városaink, gyarapodó falvaink, dús földművelésünk, van parlamentünk
és népszerető uralkodónk, kilenczszázéves koronánk, örök
alkotmányunk. Ez mind magyar hatalom.</p>
<p>És mégis ott vagyunk a nemzetiségeinkkel szemben, a hol voltunk
Szent István király korszakában.</p>
<p>Hiányzik nálunk a grammatica viva!</p>
<p>Hát nem tudnak már a magyar férfiak szeretni?</p>
<p>Ezt a kérdést akartam fölvetni az imént elmondott történelmi
regével.</p>
<hr class="chap" />
<p><span class="pagenum"><a name="Page_60" id=
"Page_60">-60-</a></span></p>
<div class="chapter">
<h2>A KUGLÓF.</h2>
</div>
<p class="center">(Igaz történet.)</p>
<p>Van nekem egy jegyzet-gyüjteményem, a mit majd egyszer «kézirat
gyanánt» kinyomatok; de csak közkönyvtárak számára. A mult idők
eseményei, adomái, ásatag fogalmak, özönvízelőtti tépelődések. Egy
fejezetet képez benne a «hazatértek» rovata. Az ötvenes években ez
a szó egy egész genre fogalmát fejezte ki. Azokat a hazafiakat
hívták így, a kik vagy a külföldről mint menekültek, vagy az
állambörtönökből, mint elitélt foglyok legfelső kegyelem útján,
vagy fogságuk éveinek letelése után «haza» kerültek. Ez a szó:
«hazatértek», annyira rendőr-iszonyos volt, hogy egy színműírónak a
vígjátékát nem akarta a czenzura színpadra bocsátani azért, mert
«Hazatértek» volt a czíme.</p>
<p>Azt jegyeztem fel róluk, hogy ki mit talált idehaza, mikor a
házához visszakerült. («Uj családdal régi asztal körül ülve.»)</p>
<p>Egyet a kedélyesebbek közül kiadhatok.</p>
<p>A szabadságharcz alatt M. F. magyar kormánybiztos volt. Buzgó
szervezője a népseregnek. A muszka betörés után mikor előre látta,
hogy minden veszve van: az ellenállás lehetetlen többé, a jövendőre
gondolt. Szép nemesi birtoka volt a felföldön, azt biztosítani
akarta előrelátható veszedelem ellen. Az elitéltnek vagy
kimenekültnek a birtokát a győztes hatalom el szokta kobozni.
<span class="pagenum"><a name="Page_61" id=
"Page_61">-61-</a></span></p>
<p>Volt egy kedves barátja, a ki a szomszédjában lakott, L. G. Ez
nem kompromittálhatta magát, mert csak félkarja volt, a másikat
ellőtték a vadászaton. Ezzel csinált egy adás-vevési szerződést,
azaz hogy kettőt. Az egyik így szólt:</p>
<p>«Én, M. F. eladom a pálosi uradalmamat a vadászkastélyom
kivételével, a mit magamnak tartok, L. G. úrnak ötvenezer forintért
örök áron, a mely összeget mai napon a vevőtől felvettem. Kelt
**-en, 1849. aug. 6-án.»</p>
<p>Következett a két fél aláirása. Oldalvást a két tanu neve, két
lábbadozó honvédé.</p>
<p>A másik szerződés pedig kelt egy nappal későbben, 1849. aug.
7-én; ebben megint L. G. adja el a pálosi uradalmat M. F. úrnak
ötvenezer forintért. Két másik honvéd, mint tanú bizonyítá, hogy
szemük láttára lett leszámlálva a pénz.</p>
<p>Egy hét mulva már menekült M. F. a külföldre, üldöztetve a
kozákok által.</p>
<p>Aztán ő is el lett itélve fej- és jószágvesztésre a katonai
törvényszék által – in contumaciam. Ő azonban megmentette mind a
kettőt: a fejét a futása által, a birtokát a szerződésével; L. G.
rögtön beleült a kastélyába. A hatóság kénytelen volt elismerni a
szerződés érvényességét. S az új birtokos lelkiismeretesen
megküldte a számkivetett jóbarátnak a <i>megvett</i> birtok tiszta
jövedelmét Angliába.</p>
<p>Egyszer azonban az történt, hogy L. G., a kinek nem volt elég,
hogy egyszer már a medvevadászaton a balkarját elveszítette; azért
a jobb kezével is tudott czélozni, szenvedélyes vadász volt, megint
csak elment medvét ölni: most azután megölte őt a medve.</p>
<p>E gyász-eset után elmaradt a pénzküldés Angliába.</p>
<p>L. G.-nek kiskorú fiai maradtak, s azoknak a gondnoka nem akart
semmit tudni a kölcsönös szerződésről. <span class=
"pagenum"><a name="Page_62" id="Page_62">-62-</a></span></p>
<p>Ekkor M. F. a saját családja iránti tekintetből kegyelemért
folyamodott a legmagasabb forum elé, a hol azt meg is kapta.
Büntetlen hazatérést nyert, s elkobzott birtokának
visszaadását.</p>
<p>Most már jó lett volna, ha a birtok el volna kobozva; de az el
volt adva, a pénz leszámlálva érte, a <i>hazatért</i> nem kapott
vissza mást, mint a vadászkastélyát a gyümölcsös kertjével. Azt a
hatóság lefoglalta zsandár-őrtanyának.</p>
<p>M. F.-nek az ellenszerződése ebben a vadászlakban volt elrejtve
egy kéményben. Magával nem hordhatta azt, attól tartva, hogy
valahol elfogják s ezt nála találva, egyszerre kiderül a «kegyes
csalás». Az a kémény a kandallóra szolgált, s minthogy ezt az
uraság távollétében senki sem használja, a legféltettebb irások ott
igen jól voltak elrejtve.</p>
<p>Annál nagyobb volt az ijedelme a hazatértnek, mikor a
vadászlakot megpillantva, annak a félreeső kéményéből sűrű fekete
füstöt látott felgomolyogni.</p>
<p>Hát az történt, hogy a jáger, a kire a menekült földesúr a
vadászlak gondozását bízta, időközben meghalt. Az özvegye feleségül
ment egy pékhez. A Beczirker úr megengedte a péknek, hogy foglalja
el a jáger helyét a vadászlakban, mint felügyelő; a zsandárok
átengedték neki pékműhelyül a régi boros pinczét. A péknek azonban
a mesterségéhez kemencze is kell, s annak kémény kell: az is
meglett egy boltozat áttörésével.</p>
<p>A régi hű cseléd, a Marinka nagy örömmel fogadta hazatért
hajdani földesurát. Eldicsekedett előtte, hogy mikor a zsandárok
jöttek, ő nagy hirtelen eldugdosta előlük a földesúr szarvasbőr
vánkosát, medvebőr teritőjét, vadászkését, kürtjét, vadásztáskáját,
kulacsát. Elő is hordta mind innen-onnan a rejtekből, a kulacsban
még a tokaji aszú maradéka is megvolt, meg sem eczetesült.
<span class="pagenum"><a name="Page_63" id=
"Page_63">-63-</a></span></p>
<p>– Ez mind jó volna, Marinka, – mondta a hazatért gazda, – de hát
holmi irásokat nem találtatok, mikor a kéményt áttörtétek, ottan
befalazva?</p>
<p>– Ó, de bizony találtunk! Az volt csak a nagy veszedelem! Irást,
nyomtatást egy rakáson. Én nem tudok olvasni, a pék sem tud. De azt
láttuk, hogy az irásokon a magyar czímer volt, olyan is volt, a
melyiken a czímer felett korona sem volt. «Te, mondta az uram, ha
ezt nálunk megkapják, mind felakasztanak!» «No hát mi csináljunk
velük?»</p>
<p>– Hát mit csináltatok velük?</p>
<p>– Hát bizony el nem égettük, annyi eszünk volt, hogy az a
nagyságos úré, elégetni nem szabad. Hanem hát elhasználtuk.</p>
<p>– Elhasználtátok? Hogyan?</p>
<p>– Hát kivel beragasztottuk a lisztes ládát, kit meg odaadtunk a
gyerekeknek, hogy csináljanak belőlük sárkányt, kit meg lekváros
fazekakra felkötöztünk. A zsandárok semmit meg nem órrontottak.</p>
<p>A hazatért rögtön hozzáfogott a régészeti kutatáshoz.
Előhozatott sárkányokat, lekváros köcsögöket, felnyittatta a
lisztes ládát, – sok érdekes dokumentum került azokbul elő.
Kormányzó levelei, hazafias proklamácziók, tábornokok utasításai,
nyugták, elismervények, csak az ellenszerződés nem volt található
sehol.</p>
<p>– No ti engem koldussá tettetek! – mondá elbúsultan a
hazatért.</p>
<p>A jámbor Marinka aztán, hogy kedvét keresse az ő jó
földesuroknak, másnap reggel jó frustukot készített a számára:
pompás tejszínt makk-kávéval, s hozzá egy egész kuglófot. Derék
nagy kuglóf volt, mazsolaszőlővel. Haragos volt a földesúr.</p>
<p>– Kell is nekem a te kuglófod! Jól vagyok én már lakva
holtig!</p>
<p>– Az igaz, hogy egy kis baja van a kuglófocskának. Az, hogy a
fenekéhez hozzásült a papiros, pedig hogy <span class=
"pagenum"><a name="Page_64" id="Page_64">-64-</a></span> megkentem
tojássárgájával! De azért jó lesz az: tessék csak felvágni.</p>
<p>S oda nyomta a gazdájának a kezébe a kést.</p>
<p>Hát a mint a hazatért meglátja a fatálon a fenekével
felfordított kuglófot, egyszerre nagyot ugrik a hárságyáról s
odarohan a késsel a kezében az asszonyhoz.</p>
<p>– Jaj! Meg akar ölni a nagyságos úr!</p>
<p>– Dehogy megölni! Megölelni! Te asszonyi állatok
legkedvesebbike! Hisz itt van a kuglóf fenekén a szerződésem!</p>
<p>S azzal a megtalált nagybecsű okirat azon módon, kuglófostul
vándorolt fel a Kreishauptmannhoz, mint bizonyítéka annak, hogy M.
F. az augusztus 6-án eladott birtokát augusztus 7-én
visszavásárolta L. G. barátjától. A biróság igazságosan itélt. A
pálosi uradalmat visszaadták M. F. úrnak, s az egész hivatalos
apparátus becsületére meg kell jegyeznem, hogy még a kuglófbul
kikandikáló mazsolaszőlőket sem csípkedték ki belőle. Az egész
ereklye most is látható a M. család archivumában.</p>
<hr class="chap" />
<p><span class="pagenum"><a name="Page_65" id=
"Page_65">-65-</a></span></p>
<div class="chapter">
<h2>ASTRAL-SZELLEMEK.</h2>
</div>
<p>1853-ban volt. Amerikából jött a divat. Az asztaltánczoltatás
(table-moving.) Több is volt, mint divat: vallás volt; magam is a
hivői, sőt a prófétái közé tartoztam. Huszonnyolczesztendős voltam:
gyerekember. Aztán meg 1853 volt az idő! Értitek, mi az? Nem volt
haza. Nem volt menyország. Nem volt Európa. Nem volt magyarok
istene. Hit, remény, szeretet? Mind holt szavak! Kaptunk rajta,
hogy valamiben hihetünk. Hiszen a planétánknak a megkövült kérgén
túl még van egy másik alkatrésze, az athmosphaera; minden embernek
tizennyolczezer köbméter fekszik belőle a mellén; ebben csak kell
lakni valaminek! Aztán a többi planéták is olyan közel vannak.
Azokbul az átjárás nem lehetetlen. A kik a földet elhagyták,
bizonyosan odarepültek. Ha oda repülhettek, akkor vissza is
repülhetnek. Így okoskodtunk.</p>
<p>Általános lett az asztaltánczoltatás. Minden kávé-, thea-ozsonna
azzal végződött. A békés butordarabok keringéltek, ágaskodtak; hol
az első, hol a hátulsó lábaikra ágaskodtak. Ezt én mind láttam, meg
is tettem. – Hogy talán mechanikai erő nyomta le az asztalt? Ugyan
próbálja meg valaki az asztal egyik párkányára tett ujjai hegyével
az asztalt úgy lenyomni, hogy annak az egész tömege a tulsó oldalon
fölemelkedjék, az innenső két asztalláb képezvén a hypomochliont!
<span class="pagenum"><a name="Page_66" id=
"Page_66">-66-</a></span></p>
<p>Hanem ez hát a nagy közönség mulatsága volt.</p>
<p>Voltunk azonban kiválasztottak. <i>Vezérlő</i> mesterek
(férfiak) és <i>médiumok</i> (nők), a kiknek már az asztalirás
mysteriuma az ujjaink hegyébe adatott.</p>
<p>Volt egy tányérnagyságú asztalka, annak pedig három, hüvelyk
nagyságú lábacskája; az egyikben egy rézsutt furt lyuk, melybe a
plajbászt haránt lehetett bedugni.</p>
<p>Az asztalra kiterítettünk egy ív tiszta papirost, annak a
balszögletébe letettük a háromlábú asztalkát, jól tudva azt, hogy a
mi szellemeink balrul jobbra írnak, még pedig azon a nyelven, a
melyen őket megkérdezzük.</p>
<p>A mester és a médium rátette mind a tíz ujjahegyét az
asztalkára, úgy hogy kettőjüknek a kis ujja egymást érintse.</p>
<p>Akkor a mester egész áhítattal odahajolt az asztalka fölé és
susogva hívta a saját szellemét.</p>
<p>Minden embernek volt <i>saját</i> szelleme.</p>
<p>Arra az astral-szellem rögtön elkezdett írni plajbászhegyével a
papirlapra s leírta sajátszerű kisértetes nyöszörgés közben a
hozzáintézett kérdésre a feleletet; ha az asztalláb a papirról
lekerült, akkor megállt, míg vissza nem tették a papirt, hogy új
sort kezdjen és írt olvasható kalligraphiával, minden hiba
nélkül.</p>
<p>Micsoda tökéletes munka volt ez a manapság divatozó
ezüstforintos vándoroltatáshoz képest! Igazán szánalmas lenézéssel
tekintek erre a tökéletlenségre. Épen olyan, mintha az ismétlő
puskák után valaki a parittyázást találná föl vadászati czélokra.
Hát már a szellemek is visszafejlődnek?</p>
<p>Az astral-szellemek a tripósz-asztalkával a kész írást tették
elénk.</p>
<p>Mikor a legelső kisérletet tettük a szellemirató asztallal: én
voltam a mester, a médium pedig volt a feleségemnek fiatal nővére,
Benke Pepi, akkor tizennégy <span class="pagenum"><a name="Page_67"
id="Page_67">-67-</a></span> éves leányka (most dr. Huray István
b.-füredi főorvos felesége), a kit az atyja akkoriban hozott föl
hozzánk Miskolczról.</p>
<p>Én legelőbb is a védőszellemnek a <i>nevét</i> kérdeztem a
varázsló asztaltól.</p>
<p>Azzal az asztalka elkezdett mozogni, a plajbász csikorgott a
papirlapon.</p>
<p>A mai szellemidéző-divat vándorló ezüst forintjánál minden ember
láthatja a betüket, a miket az ezüst pénz megérint; de az irkáló
asztalnál a táblájától nem léhetett látni, hogy mit ír? Nem
lehetett <i>találgatni</i>.</p>
<p>Mogyorónagyságú betűk lehettek. Az asztalkának egy nagy
határozott kanyarodása jelenté, hogy a név le van írva.</p>
<p>Fölvettük az asztalkát, s bámulva olvastuk szép, határozott
betűkkel odaírva e nevet: «Batthyány».</p>
<p>A név én felém fordítva volt leírva.</p>
<p>Én lelkemre mondom, hogy sejtelemmel sem birtam arról, hogy mit
ír az asztal.</p>
<p>A médium pedig, a miskolczi gyermekleány, hogy tudott volna
<i>visszafelé fordítva</i> leírni egy nevet, még pedig annak a
névnek teljesen eltalált helyesirásával?</p>
<p>Még nagyobb bizonyságul, előkerestük a megdicsőült Batthyány
arczképét. (A nőm pamlagtámlányába volt eldugva; veszedelem volt
azt mutogatni akkor!) És ime az arczkép aláirása tökéletesen
összetalált az asztalka által leirottal, egész a manupropriáig. Ezt
már csak nem utánozhatta a médium, a ki azt sohasem látta.</p>
<p>Egy ilyen kisérletnél a feleségem több nőbarátnéja jelen volt;
azok között Csengery Antalné, Wlassics miniszter anyósa. Élő
tanu.</p>
<p>Ezzel aztán én alaposan be voltam ugratva a prófétaságba.</p>
<p>Helyre volt állítva a szellemek és élők közötti közlekedés,
úgyszintén a multak és jövendők összekötő egybefolyása.
<span class="pagenum"><a name="Page_68" id=
"Page_68">-68-</a></span></p>
<p>Elképzelhető, hogy minden kérdezősködésünk a körül forgott, hogy
lesz-e valami kedvező politikai fordulat ránk, magyarokra nézve?
jön-e valami nagy európai mozgalom, mely nekünk jót hoz? Mit is
tudakolhattam volna mást én, egy olyan védszellemtől, mint az
enyém.</p>
<p>A válasz mindig az volt, hogy «csak bízzatok, reméljetek, nem
lesz ez mindig így!»</p>
<p>S egyszer csak kiütött a nagy európai háború, (alig egy év
mulva); Oroszország megtámadta Törökországot, s Anglia és
Francziaország a megtámadott segélyére siettek. Nagy volt az öröm
idehaza. A mi buzánk virágzik!</p>
<p>Most lett aztán nagy kelete az én háromlábú asztalkám pythiai
nyilatkozatainak!</p>
<p>Milyen nagy, okos emberek kérdezősködtek nálam: «mit mond az
asztal?»</p>
<p>Azoknak, a kiknek győzelmet kivánánk, csupa jót; a kiknek
vereségét óhajtjuk, csupa rosszat.</p>
<p>S a jó ide, a rossz oda, mind beteljesedett. Én
<i>hittem</i>.</p>
<p>De hát ha még csak én hittem volna az irkáló asztal
orákulumaiban, az nem lett volna másnak baj; de az volt a
veszedelem, hogy egy orosz tábornok is hitt bennük. A nevére most
nem emlékezem; de az 1854–1855-iki napilapokban föl lehet azt
keresni. Ez a derék, okos ember szintén orthodox hivője volt az
astral-szellemeknek; a háromlábú psychographfal informáltatta
magát. Azt kérdezte a szellemtől, hogy hol, merre vannak Silistria
vársánczai körül a törökök tűzaknái a föld alatt elrejtve? S az
astral-szellem olyan jól informálta, hogy mikor rohamot intézett a
silistriai sánczok ellen, éppen egy ilyen tűzaknára állítá fel az
ostromló hadoszlopot, melyet diadalreménynyel eltelve saját maga
vezetett. A fölrobbant tűzakna aztán eltemette a vezért is, a
katonáit is. Silistria alól el kellett <span class=
"pagenum"><a name="Page_69" id="Page_69">-69-</a></span> vonulni.
Ilyen humorisztikus csinyeik vannak az astral-szellemeknek!</p>
<p>A keleti háború aztán elmúlt, a nélkül, hogy nekünk magyaroknak
könnyebbülést hozott volna.</p>
<p>Többet nem kérdezősködtünk aztán a háromlábú psychograftól a
magas politika felől. Maradt az magánmulatságnak.</p>
<p>Diskuráltattuk egyről-másról, hol az én szellememet, hol a
másét.</p>
<p>Annyit azonban a szellemek becsületére meg kell mondanom, hogy
mindenkor megmaradtak a szigorú aesthetika szabályai között. Ha
valami pajkos egyén csintalan kérdést intézett hozzájuk, az irón
ákom-bákomot karczolt a papirra betűk helyett; ha pedig valaki
lutri-számokat akart a szellemtől kicsalni, annak az egy nagy
zérust pingált az asztalra.</p>
<p>E közben aztán mindenféle testi szenvedések lepték meg a
családom nőtagjait: idegbajok, neuralgia, szívverés-rendetlenség,
álmatlanság, éttelenség, míg engemet egyszerre a leghevesebb
haemorrhagia rohant meg, mely csaknem sírba döntött.</p>
<p>Dr. Kovács Sebestyén Endre volt a háziorvosunk; régi jó barátom
és rokonom.</p>
<p>Mikor megtudta, hogy én családostul az asztalirkáltatással
foglalkozom, tudós emberhez illő haragba jött, lehordott
mindannyiunkat keményen: «Hisz ez a bajotoknak a kútfeje».</p>
<p>Aztán megmagyarázta komolyan és szakértően, hogy az emberi
magnetizmus valóban létező erő, s azzal különösen adományozva
vannak mindazok, a kiknek hivatásuk az idegeikkel dolgozni: költők,
szinészek, festők; de ezzel a magnetizmussal visszaélni, azt másra
elpazarolni, mint hivatásunk teljesítésére, éppen olyan
természetelleni vétek, mint az éltető ösztönök perverz irányzata.
«Dobjátok a tűzre az egész irkáló asztalt, s aztán ki a Svábhegyre,
a szabadba! Nem kell más orvosság.» <span class="pagenum"><a name=
"Page_70" id="Page_70">-70-</a></span></p>
<p>Április 15-ike volt; a Sváb-hegyen még alig rügyeztek a fák; mi
rögtön kiköltöztünk, a háromlábu asztalt a padlásra küldtük, soha
többet elő nem vettük.</p>
<p>És én azóta már negyvenkétszer láttam a fákat ujra rügyezni.</p>
<p>Ha folytatom a szellemidézést, talán egyszer sem láttam volna
többet.</p>
<p>Az emberi magnetizmussal nem kell játszani, mert ennek a
játéknak az idegrendszerünk adja meg az árát.</p>
<p>Ez azonban hát csak anyagias fölfogású észrevétel. Ha az ember
minden mulatságnál azt kérdezné, hogy egészségére válik-e? De hogy
vagyunk ennek a szellemidéző játéknak az <i>ethikai</i>
oldalával?</p>
<p>Ahhoz a tisztelt barátomhoz szólok, a ki ennek a
szellemidézésnek (állitólag) a nagymestere, s a kit én mint egyházi
szónokot és imádságírót nagyon tisztelek.</p>
<p>«Ugyan, tisztelendő barátom, összeférhetőnek tartod-e te a
keresztény hit alaptételeivel a modern szellemidézést?»</p>
<p>«A keresztény hitvallás szerint egyedül az Isten mindenttudó,
mindenütt jelenvaló: a szellemidézés konfessziója szerint az emberi
szellem is mindenttudó, mindenütt jelenvaló.»</p>
<p>«A keresztény hitvallás szerint a megboldogultak számára örök
idvesség vár a menyországban: a szellemidézők szerint nincs ott
megpihenés; a ki leteszi az asztalra az ezüst forintot, azt híhatja
alá Jehova trónja elől, a kit neki tetszik.»</p>
<p>«Hisz az rettenetes gondolat, hogy engemet holtom után minden
unatkozó vigécz, minden kiváncsi backfisch maga elé czitálhasson,
hogy számláljam meg, hány piczula van a zsebében, s diktáljak
mondatokat az albumába. Miért vágyódjam én akkor a
menyországba?»</p>
<p>Tudom, hogy erre te azt fogod felelni: «Sohase legyen neked
gondod a menyország miatt; oda te, nagy <span class=
"pagenum"><a name="Page_71" id="Page_71">-71-</a></span>
vétektarisznya eretnek, be nem jutsz, hanem bemégy a pokolba.»</p>
<p>De hát oda meg éppen nem <i>mehetek</i>. Mert van én nekem ezen
a földglóbuson már annyi ismerősöm, hogy engemet a napnak minden
órájára elő fognak szellemidézni; nem kap én belőlem Sátán úr soha
még kóstolót sem.</p>
<p>A te szellemidéző elméleted képtelenséggé teszi a menyországot
és a poklot. Kell ez neked?</p>
<p>Hagyjuk mi ezt a mesterséget a bonczoknak, shamánoknak,
fakiroknak és egyéb keleti szemfényvesztőknek, a kik jobban értenek
hozzá.</p>
<hr class="chap" />
<p><span class="pagenum"><a name="Page_72" id=
"Page_72">-72-</a></span></p>
<div class="chapter">
<h2>SZEGET – SZEGGEL.</h2>
</div>
<p>Eredeti volt az a testvéri viszony, a mi a két Katrinczai gróf
között létezett.</p>
<p>Ikrek volták, az egyik neve volt Pál, a másiké Péter; mind a
kettő öcscsének nevezte a másikat, s e miatt már gyerekkorukban
sokszor beverték egymásnak a fejét.</p>
<p>Mindig, minden időben, minden alkalommal, akár pörfolyam volt,
akár juristitium; farsang avagy sátoros ünnep: ők szüntelen
czivakodtak egymással.</p>
<p>Össze tudtak veszni akármin; a legcsekélyebb haszontalanságon,
azon elperlekedtek esztendőkig; fizették a prókátort, gyötrötték a
birót; leszidták, lepiszkolták egymást, élőszóval és írásban, – és
a mellett elválhatatlanok voltak.</p>
<p>Nem volt egy-egy családnak annyi pere folyamatban egyszerre,
mint Katrinczai Péter Pálnak egymás ellen, hanem azért, mikor
informálni kellett menni a városba, egy kocsin mentek be, s miután
tanúk előtt, birák előtt, ügyvédi segítség mellett ott egy pár óra
hosszat leszedték egymásról a keresztvizet, megint szépen felültek
egymás mellé a hintóba s hajtattak haza. Odáig is összevesztek
ugyan egynehányszor egy ütet taplón, egy pipa dohányon, meg azon,
hogy melyiknek áll furcsábban a kalapja? S a melyiknek épen a
kezében volt a gyeplő, az rendesen belefordította a kocsit az
árokba, hanem azért a jövő sédriára megint csak együtt kocsikáztak
be, s akkor már a másik fordította fel a hintót. <span class=
"pagenum"><a name="Page_73" id="Page_73">-73-</a></span></p>
<p>Ha valamelyik szépen bevettetett egy táblát buzával, a másik
éjszaka kiküldte a béresét, s zabot vettetett föléje; ez meg aztán
nekiállt az öcscse repczéjének s zöldjében lekaszáltatta.</p>
<p>Kutyát, macskát egyik sem tarthatott, mert az bizonyos volt,
hogy nem él három napig az udvarban. És e mellett szüntelenül
együtt laktak s minden este összeültek tarokkozni. A kit a sors
odarendelt melléjük harmadiknak, az boldog ember volt; mikor
kiosztották a kártyát, Pál azt mondta: «veszem háromra», Péter azt
mondta: «kettőre»; Pál azt mondta: «tartom»; Péter folytatta:
«egyre»; Pál ismételte: «tartom»; Péter rámondta: «kézből»; Pál nem
engedte: «magam!» Ilyenformán, a melyik első volt, sohasem engedte
a hátulsót játszani s rendesen busásakat bukott: a két czivakodó
közt a harmadik rakta el a nyereséget.</p>
<p>Minthogy Péter és Pál egy napra esik, ők is együtt szokták
feltartani a nevük napjait, mely alkalommal természetesen oda ment
ki a fő tervezet, hogy ki tudja a másiknak a mulatságát mentül
jobban elrontani? A leleményességet ebben a tekintetben igen sokra
vitték.</p>
<p>Egy kastélyban laktak mind a ketten, azt a kastélyt még az öreg
gróf építtette s halála után nem volt az a birói hatalom, mely meg
tudta volna őket rajta osztoztatni.</p>
<p>Egyik sem akart belőle kimenni; egyik sem akarta belőle a
másikat kifizetni.</p>
<p>A biró próbálta keresztben, hosszában elosztani közöttük a
házat: Péternek adta a jobb szárnyat, Pálnak a balt, azon egy év
alatt százszor összevesztek, akkor megcserélte őket s másik évben
kétszázszor vesztek össze.</p>
<p>Akkor aztán úgy osztoztatta meg őket a biró, hogy Péternek adta
az egész emeletet, Pálnak az egész földszint. Egy hónap mulva Péter
is, Pál is ott volt a nyakán, bebizonyították kölcsönösen, hogy ők
meg vannak csalatva az osztály által; ekkor aztán a biró Pétert
<span class="pagenum"><a name="Page_74" id=
"Page_74">-74-</a></span> tette át a földszintre, Pált helyette az
emeletbe. Egyúttal megmondta nekik, hogy de ő neki ezután tájékára
se jőjjenek többet, mert ő, a mint meglátja őket a vármegyeház
egyik kapuján bejönni, a másikon rögtön kiszökik.</p>
<p>Megmaradtak tehát a kastélyban változatlanul s azontúl csupán
abban fáradoztak, hogyan keseríthessék meg a másik félre nézve az
ottlakás élvezeteit.</p>
<p>Egyszer többek között Péter-Pál-nap közeledtével mintha mind a
kettő egy és ugyanazon gondolatot álmodta volna meg, következő
meglepetést rendezének egymás számára.</p>
<p>Pál gróf ebédlő terme az emelet balszárnyán volt; Péter gróf
tehát a névnap előtti éjszakán kőművest, lakatost hozatott s a
testvére ebédlője alatti szobából konyhát rögtönöztetvén, átüttette
a fölötte levő padozatot s oda vezetteté a tűzhely kéményét annak
az ebédlőjébe.</p>
<p>Míg ő ezen mesterkedett, azalatt meg Pál gróf a kastély tulsó
szárnyán keresztülfúratta a padimentumot s ő meg konyhai
mosléktölcsért rendezett a testvére látogató termébe le.</p>
<p>Egyszer aztán Pál azt vette észre, hogy a mint a vendégei előtt
kinyitja az ebédlőjét, a füst úgy dül eléjük, mint a pokol
torkából, Pétert pedig ugyanakkor egész társaságával együtt úgy
öntik nyakon valami mosogató lével onnan felülről, hogy jobban sem
kell.</p>
<p>Ezekből azt gondolhatná valaki, hogy a két gróf halálosan
gyűlölte egymást: – világért sem. Valahányszor el kellett válniok,
mindig belebetegedtek, s mikor egyszer Pál gróf a vadászaton
leesett a lováról s nyakát szegte, testvére félesztendő alatt
bánatában és unalmában utána halt. – Vajjon békében élhetnek-e a
másvilágon?</p>
<hr class="chap" />
<p><span class="pagenum"><a name="Page_75" id=
"Page_75">-75-</a></span></p>
<div class="chapter">
<h2>A BALATON VŐLEGÉNYEI.</h2>
</div>
<p>A Balaton kegyetlen tündér. Minden évben új vőlegényre vár.
Gyakran szélcsendes időben elkezd háborogni, forró, rekkenő nappal;
azt mondják olyankor, azért háborog, mert még ez évben nem kapta
meg az áldozatját, még nem halt bele senki. Ha megkapta, aztán
elcsendesül. S hogy tudja vőlegényeit csábítani! Mosolygó arczot
mutat, az eget tükrözi vissza, rezgő délibábban tánczoltatja
zöldülő partjait, habjainak moraja csupa csók-csattogás. Mind
beljebb csalogatja a gondatlan csónakost. Egyszer aztán rázendíti
neki a nászzenét. Hej, hogy süvölt a szél! hej, hogy harsog a hab!
Nincs öleléséből menekülés többé! Az áldozat küzd, vergődik,
elmerül. Ott van a nászágy megvetve számára, fehér csigahéjakból,
kecskeköröm-kagylóból, puha zöld hinárból.</p>
<p>Télen, mikor sík tükörré van fagyva, odacsalogatja ragyogó
kristály lapjára a halászlegényeket, igér nekik gazdag
nászhozományt, csupa ezüst, a mi benne úszik, élő ezüst. Egyszer
aztán rázendíti a nászzenét; hej, hogy pattog a jég, hej, hogy
fütyül a szél! A sík jégtükör darabokra szakad; a kristálymozaik
szétbomlik; egy fehér szigeten úszik befelé az elrabolt ifjú
legény. Ember meg nem szabadítja őt. A Balaton viszi egyre tovább;
az áldozat fölött összecsap a hullám, és a menyegzői nyoszolya
kárpitja összeborul: a jégtorlasz. Odalenn vetve számára az ágy;
szép, fehér homokból, <span class="pagenum"><a name="Page_76" id=
"Page_76">-76-</a></span> tarka kavicsokból. Aztán a melyik
vőlegényét nem szereti a szeszélyes tündér, kidobja nagyhamar a
partra: «Vigyétek! Temessétek el!» De a melyiket megszereti, azt
eltartogatja, keblére szorongatja hetekig, hónapokig,
félesztendeig; elviszi magával csoda messziségre; állóvíz a
hulláma, mégis mérföldeket tevő távolba elbujdosik alatta a
megszeretett vőlegény s mély örvények fenekén, hová napfény be nem
hat, alszik menyasszonya keblén. A Balaton csak a férfiakat
válogatja, azok közül is az ifjakat s az ifjaknak is javát, szépét.
Ez a történet, a mit elbeszélek, ott folyt le a szemünk előtt:
egyszerű emberek szavai szőtték össze, el-elpihent, meg-megújult,
most már be van fejezve.</p>
<p class="center">*</p>
<p>Több éve, a tavaszi nagy viharok alatt, a balatonfüredi fürdő
hídját elszakította a hullám. A hosszú faépítményen egész nap
keresztülcsapkodott a hab; estére leemelte czölöpjeiről s a szél
vitte azt a habok hátán. Két cselédje a fürdőintézetnek, két régi,
hű cseléd, látva a kárt, csónakra kapott, kötelet, horgonyt vitt
magával, s utána evezett az elszakított hídnak. Az egyik kocsis
volt, a másik kertész. Mikor már rajta voltak a vízen, akkor tudták
meg, hogy nem mesterségük a hajósság. A hullám keresztül-kasul
csapkodott a csónakokon, s egy erős torlat rohamában eltörött a
kormánytámasz. Ekkor aztán nem tudtak magukon segíteni többé. A
szél meg a hab ragadta őket a nádas felé. Onnan lehetetlen
kivergődniök. Nemsokára eltűntek a sűrű nádberekben, s onnan csak
segélykiáltásaik hangzottak át szélzúgáson, hullámcsattogáson. A
nádas gonosz világ a hajósnak. Rosszabb a tengerek szikláinál.
Vékony, hajló, lengedező szálai az ellenségei: egyenként törékeny
fű; együtt legyőzhetetlen pokol. A hajós, kit a szél a nád közé
vert, nem tudja hasznát venni evezőinek, és a hullám szabadon
forgatja a csónakját, <span class="pagenum"><a name="Page_77" id=
"Page_77">-77-</a></span> a nád nem védi ellene. Mikor a csónak
fölfordul, az elmerülő érzi lábai alatt a földet, melybe a nád
gyökerét verte, de nem léphet rajta; homlokát érintik a nád
levelei, a folyondár virágai, de nem kapaszkodhatik beléjük; nem
adnak támaszt, hiába tud úszni, nem veheti hasznát, a nád nem
engedi; alig néhány ölnyire a part, ki is vergődhetne talán, de nem
talál ki: a nád elveszi eszméletét. A parton jajveszékelve
futkosnak az emberek, férfiak, asszonyok, gyermekek.</p>
<p>Egy fiatal legény siet az úsztató felé a vállán két evezővel.
Ott tánczolnak a hab hátán a tutajhoz kötve a halász-csónakok. Egy
darab fából vájt járművek; a nevök lélekvesztő. A legény izmos,
derék szál ifjú, kipirult, életerős arczczal, kalapja mellett
virágbokréta sárga violákból. Félretolt bőrköténye, a mellé dugott
baltája bizonyítja, hogy ácslegény.</p>
<p>– Hová sietsz, Józsi bátyám? – kérdi a kertészlegény,
hozzácsatlakozva a sietőhöz.</p>
<p>– Beleugrom egy lélekvesztőbe és megyek az apámat kimenteni. A
szél beverte őket a nádasba. Ott fölfordulnak. A kertész tud úszni,
az apám nem tud. Hallod, hogy jajgat szegény anyám?</p>
<p>– Ha te is oda találsz veszni, majd még jobban jajgat.</p>
<p>– Akkor még más is fog sírni értem. De hát megyek. Cseréljünk
kalapot, pajtás. A tied ócska, az enyém új. Bokréta is van
mellette: a szeretőm adta. Ha odaveszek, neked hagyom a kalapot is,
a bokrétát is, az adóját is, nem bánom, ha tied lesz, pajtás.</p>
<p>– Csak tartsd meg te a kalapodat, – szólt erre a kertészlegény,
– ha te mégy, én is megyek veled.</p>
<p>– Hová jönnél, Bandi pajtás? Neked nem apád az, a ki ott a
nádasban halódik. Szegény özvegy anyád van, két kis testvéred. Te
keresed nekik a kenyeret. Ereszsz magamban!</p>
<p>– Tudod, Józsi, mikor Szadovánál ott hevertem véremben
<span class="pagenum"><a name="Page_78" id=
"Page_78">-78-</a></span> a földön, én is azt mondtam neked: hagyj
itt magamban, neked mátkád van otthon; fuss el innen. Nem fogadtad
meg, válladra vettél, úgy vittél el. Én sem hagylak. Megyünk
együtt. Ketten együtt többet érünk.</p>
<p>A két parasztlegény nem szólt többet, megszorították egymás
kezét, s megosztoztak az evezőkön. A parton kevesen voltak, a
helység negyedórai távolban fekszik a fürdőhelytől. A kik a
veszedelmet látták, többnyire gyámoltalan asszonynép, s a ki férfi
is, drága az élete, mind azt hiszi, hogy elég fiatal még meghalni s
a Balaton haragján nem óhajt Istent kisérteni.</p>
<p>Az ég egészen elsötétült már; lomha, ólomszínű fellegek csaknem
a habokat érték, a mint a szél végigkorbácsolta őket a tó fölött,
melynek lapja azt az undor tó színt vette föl, a mi a kigyók kékje,
még a pikkelyek sem hiányzottak róla, a hosszú, fehér habtorlaszok,
mik egymást kergetik, nagy harsogva, néhol a felleg a vízbe merőn
alászakadt, mint egy fal; ott fekete volt az ég és víz, s a sötét
víz és a sötét ég között látszott repülni egy hófehér felhőrongy:
mint egy új holt lelke. Kinek volna bátorsága a sötétségbe
behatolni? Pedig szívrepesztő azt a sikoltozást hallani, a melylyel
a parton végtől-végig futkos egy nő: egy feleség, ki férje
jajgatására felel s összekulcsolt kezekkel fordul emberekhez,
fákhoz, fellegekhez, hullámokhoz, könyörüljenek rajta! Térdre,
arczra veti magát, a földön fetreng. Két kezével köveket kap föl a
földről s meghajigálja vele a Balatont és megátkozza annak minden
cseppjét. Hogy száradjon ki és lássa meg a fenekén a fövenyt a nap.
Aztán megint könyörögve fut az emberekhez és rimánkodik nekik, mint
a szenteknek s káromolja őket, mint az ördögöket, hogy nem akarnak
segíteni. Egy másik asszony jár nyomában. Egy másik napszámosnő.
Jó, kegyes lélek. Az emelgeti fel a földről, az tartja vissza
erőszakkal, hogy a víznek ne rohanjon, az biztatja, ne essék
kétségbe, ne átkozódjék, inkább imádkozzék. <span class=
"pagenum"><a name="Page_79" id="Page_79">-79-</a></span></p>
<p>– Nem tudok imádkozni!</p>
<p>A napszámosnő engesztelően mondja, hogy majd ő mondja előtte az
imádságot.</p>
<p>– Már imádkoztam. Nem hallja azt meg senki. Oh, az uram odavesz!
Úgy kiált! Úgy sikolt! És én nem segíthetek rajta! Ereszsz engem!
Megyek érte magam. Keresek egy csónakot.</p>
<p>A napszámosnő erőszakkal tartja vissza az asszonyt.</p>
<p>– Mondja kend utánam: Miatyánk Isten!</p>
<p>A nő két fülére szorítja tenyerét, a szemeit behunyja, hogy ne
halljon, ne lásson, a míg imádkozik.</p>
<p>– Amen, amen.</p>
<p>Az imádkozás után széttekint égen és vízen.</p>
<p>– Hát küld-e már valakit segítségül az Isten?</p>
<p>– Már küld.</p>
<p>Az alkonyégen egy pillanatra megszakadt a felhőkárpit s a
leáldozó napnak visszsugárzata, mint egy óriási tűzvész fénye, mint
egy vulkánkitörés ragyogta át a tájat: szemsértő rémvilágítást
vetve a szörnyalakú felhőkre, a kigyóhátú tóra, a tajtékzó
hullámhegyekre, s az égő partokra odaát. A tűzszínben ragyogó
hullámhegyek hátán tánczol egy lélekvesztő, melyet két ifjú legény
hajt a nádas felé.</p>
<p>– Irgalom Istene, ne hagyj el!</p>
<p>A két evező legényben a két asszony saját fiaira ismer. Most
azután a szegény özvegy asszonyon a sor, hogy arczczal vesse magát
az istenadta földre. Legkedvesebb fia megy ott a halálba. És az a
másik asszony most már nem sikoltoz, nem dühöng, nem átkozódik,
elhallgat.</p>
<p>A míg csupán a férje volt halálveszélyben, addig jajgatott,
kövekkel hajigálta a Balatont s zaklatta a mennybéli Istent
hívogatásával; most, hogy a fiát is ott látja a vészben, megnémul:
egy marok demutka virágot, mit öntudatlan kínjában tépett föl a
földről, a magas kőpartról a hullám színére hint, mintha
engesztelné s most ő mondja annak a másik asszonynak: <span class=
"pagenum"><a name="Page_80" id="Page_80">-80-</a></span></p>
<p>– Menjünk a templomba, ott imádkozzunk: hallod, szól a
harang!</p>
<p>Pedig nem misére hív az, csak az erős vihar kondítja meg néha a
kupola tornyában a csengetyűket. Mégis oda kell menni. Nem lehet
azt anyának elnézni, hogy hánykódik az a csónak ott a
háztető-magasságú hullámok közt, el-eltűnik a vizek völgyeiben;
majd megint fölemelkedik egy meredek hullám-lépcsőn, hogy a csónak
belső feneke látszik: egy-egy freccsenő habgerincz keresztülcsap
rajta, a fehér sirályok ott csapongnak körülötte sikongva.</p>
<p>– Menjünk a templomba.</p>
<p>A templom is ott van a parthoz közel, ámde az zárva van
ilyenkor, de hisz a templom küszöbe is jó hely, oda is le lehet
térdepelni két asszonynak, s a templomajtóhoz is jó megtámasztani
az égő homlokot s ha az ember a templomajtó kilincsét megfogja, azt
hiszi, a gondviselést magát tartja fogva. Nemsokára beszédes zaj
hangzik a tó felől. Különös, érthetetlen zsibaj, mintha öröm és
jajszó volna egyszerre. A csoportban, mely a templom felé közelít,
az egyik nő megismeri férje alakját. Lucskosan, a nádtól
összevérzett arczczal, a halálküzdelemtől kimerülten, de élve
közelít az. A kocsis és a kertész önerejükből kivergődtek a
nádasból.</p>
<p>– Hát a fiam? Hol a fiam? – kiált a nő.</p>
<p>Mondják neki, hogy a két legény odaveszett.</p>
<p>– Eredj vissza! – kiált a nő, férjét eltaszítva magától. – Hozd
vissza a fiamat! Hozd vissza a fiamat! Hozd vissza a fiamat!</p>
<p>Megtartotta azt magának a Balaton! Úgy tesz az: ha egy vén meg
egy fiatal között van a választása, a vénet elereszti, az ifjat ott
marasztja. A kétségbeesett nő a szegény özvegy ellen fordul
fájdalmában.</p>
<p>– Átkozott légy te! Minek erőltettél az imádkozásra? Minek
parancsolgatja az ember az Istennek, hogy mit csináljon? most
odavan a fiam! <span class="pagenum"><a name="Page_81" id=
"Page_81">-81-</a></span></p>
<p>– Hisz az enyém is oda van! – menti magát a szegény özvegy
zokogva.</p>
<p>– Mi a te fiad! Mi volt ő az enyémhez? Nem volt ilyen szép fiú,
ilyen jó fiú sehol a világon. Nekem ő volt az én királyom, az én
szentem!</p>
<p>– Nekem is az volt az enyém!</p>
<p>– Neked még maradt kettő, nekem senkim.</p>
<p>A szegény özvegy azután odább osont a maga bánatával a zajgó
csoport közül. Mit használt már neki minden panasz, siralom? A
gyermekét mind nem adja vissza. Otthon még van kettő. Igaz. Egy
fiú, még csak két éves, és egy leány, az már négy esztendős. Mikor
hazamegy hozzájuk a szegény özvegy asszony, megcsókolja őket s azt
mondja nekik:</p>
<p>– Kedves gyermekeim. Már ezután ne egyetek olyan sok kenyeret:
odavan a jó kenyérkereső bátyátok, a ki eddig mindenét nekünk
adta.</p>
<p>A kis négy éves leány nagy okos észszel azt felelte erre az
anyjának, letörülgetve kezével annak arczáról a könyeket:</p>
<p>– Ne búsulj, jó anyám. Inkább nem is eszünk már mi több
kenyeret. Beérjük mi ezután egy kis burgonyával.</p>
<p>S a két kis gyermek nem is kért az anyjától többé kenyeret; a
kenyér drága volt akkor. Igaz történet ez. A másik anya
gyermekének, a délczeg ácslegénynek szép menyasszonya volt. Füred
helységben gazdag telkes polgár leánya. A vőlegény szegény kézműves
volt, mégis hozzáadták, mert a leány nagyon szerette, s a fiú
nagyon érdemes volt reá. Már készültek a lakodalomhoz. A boltosnál
meg volt rendelve a fehér atlacz a menyasszonyi köntöshöz, csinált
virág a nászkoszorúhoz, a vőfély-bokrétához, az asztalosnál készen
a diófa a menyegzői ágyhoz, a rektor tanította már a dalárdát a víg
lakodalmas nótákra, maga a menyasszony saját kezével hímezte az
arafátyolt arany fonállal, fehér selyemmel. <span class=
"pagenum"><a name="Page_82" id="Page_82">-82-</a></span> Mikor
aztán hozták a hírt, hogy nem vőlegény már a «szívem Józsi»,
elvette a Balaton (nyugszik is azóta a tó – ni milyen síma a
tükre!), akkor a szép Juczi elment a boltoshoz és azt mondá
neki:</p>
<p>«Most már ne fehér atlaczot hozzon, hanem violaszinű gyászt egy
végből, nekem gyászruhára s a kedvésemnek halotti köntösre,
koszorút se menyasszonyit, hanem olyat, mely sírkeresztre való.»
Aztán elment az asztaloshoz: «ne legyen már abból a szép diófából
se ágy, se szekrény, hanem legyen belőle szép koporsó és fejfa majd
az én szívem számára, ha visszaadja a Balaton.» A rektort is
megkérte szépen: «ne lakodalmas nótát tanuljanak már be, hanem
szebbnél-szebb gyászéneket, mikor ki kell kisérni a temetőbe majd
az én szívemet.» Aztán ő maga sem tette le a hímzőtűt kezéből,
hanem folytatta a hímzést arany fonállal, fehér selyemmel:
«menyasszonyi fátyol helyett jó lesz szemfödélnek a szívem számára,
majd ha megjön…»</p>
<p>A Balaton pedig nem adta vissza a vőlegényt sokáig. Már a
fürdőidény is eljött. A fürdőhely megtelt idegen úri néppel. A
hosszú parti sétány jegenyesorai között tarka divatvilág ődöng. S a
czifra népcsoport között mindennap reggel, este ott látni két pór
asszonyt, a mint nagy sietve járnak végig a parton s valamit
látszanak keresni, várni. Néha összetalálkoznak s olyankor a
haragosabb nő a szelidebbnek heves szemrehányásokat tesz. S ez így
megy mindennap. Már három hónapja, hogy a két ifjú elveszett s még
nem találták meg hulláikat sehol, pedig mindenütt keresik.</p>
<p>Az a mély és messzetartó gyász, a mi a szegénysorsú embereket a
mindennapiságon felül emelé, meghatá az úri nép kedélyét is.
Érdeklődtek a szerencsétlenekért, kik úgy tudják érezni
szenvedéseiket. Egy derék, jómódú iparos-család, melynek nem volt
gyermeke, örökbe fogadta a szegény özvegy kis leányát, s az egész
közönség kedvencze lett az: a jó kis gyermeket, ki nem <span class=
"pagenum"><a name="Page_83" id="Page_83">-83-</a></span> akart
többé kenyeret kérni az anyjától, hogy meghalt a kenyérkereső
bátyja, most már úri hölgyek, kisasszonyok dédelgették,
kényeztették, mikor fogadott szülőivel lejött a sétányra, piros
ruhában, szalagos kalappal, s úgy hordták neki a czukorkákat,
játékszereket, hogy csak öröme legyen. Fogadott szülei is nagyon
szerették, s mindent kigondoltak, hogy kedvét találják.</p>
<p>De nem találták azt.</p>
<p>A leányka a czukorkákból nem evett, a játékszerrel nem játszott.
Odaadta azt az igazi anyjának, a ki ott gyomlált, kapált a kertben:
vigye haza a szegény kis öcscsének.</p>
<p>A hű menyasszonynak is akadt méltó új kérője. Jó birtokú nemes
ember. Még szebb, még derekabb ifjú az elveszettnél.</p>
<p>Szülői unszolták, hogy menjen hozzá. Igazi szerencse. Szép Juczi
beleegyezett, de addig nem akarta az eljegyzést, míg a Józsi meg
nem kerül s el nem lesz temetve szépen: a mi úgy is lett. Egy
reggel nagy sivalkodásra ébredtünk. Ablakaink épen a balatonparti
úsztatóra nyílnak. Az egész jelenet ott ment végbe szemeink előtt.
A halászok egy hullát vontak ki a partra. Csak egyet. A kettő közül
egyik már hazajött. De melyik?</p>
<p>A hírre rohanva jött a partra a két anya. Melyiknek a fia
érkezett meg? A Balaton mélyében a holtak sokáig elvannak
változatlanul, még hónapok mulva is épek vonásaik. Hát csak nem
érkezett meg, a kire oly nagy pompával vártak, a kinek már készen
volt aranyos szemfedője, halotti ruhája, diófa-koporsója: hanem
megérkezett az özvegy asszony fia, a kire nem várt senki, egyedül
az anya.</p>
<p>Hogy rohant ölelni, csókolni hazatért gyermekét szegény
özvegyasszony! hogy vette ölébe! hogy szólítá nevén! Egy szóval sem
tett neki szemrehányást azért a nagy szivfájdalomért, a mit neki
okozott: csakhogy <span class="pagenum"><a name="Page_84" id=
"Page_84">-84-</a></span> már hazajött. Csakhogy már eltemetheti.
Most már meg fog nyugodni majd egészen. Hajh, de annál nagyobb volt
a másik anyának a keserűsége. Haraggal, dühvel szólt a néma
halotthoz:</p>
<p>– Hogy jöttél, egyedül? Hol hagytad a fiamat? Együtt mentetek
el. Együtt vesztetek el. Hová rejtőztetek, mondd meg, hol a fiam?
Mondd meg nekem; mert a míg nem mondod, nem hagylak aludni,
odajárok a sírodra mindennap s onnan költelek föl. Hol van az én
arany fiam? A te jó pajtásod? Ha vele voltál, te tudod, te mondd
meg!</p>
<p>A nő így beszélt hozzá; mintha hinné, hogy föl tudja kelteni a
halottat. Ezalatt megérkezett a másik fiú menyasszonya is, a szép
Juczi, őt is ide sietteté az a hír, hogy az egyik legény
megérkezett. Ő is odatérdelt a halott mellé s ő is beszélt hozzá,
de szépen, hízelkedő szóval:</p>
<p>– Óh, kedves Bandi, jó Bandi, mondd meg, hol hagytad a szívemet?
S neked adom az ő koporsóját, szemfödőjét, szép selyem halotti
ruháját, ha nekem azt megmondod.</p>
<p>A halottaknak pedig az a szokásuk, hogy nappal mind hallgatnak:
csak éjjel beszélnek. Az özvegy asszony elvitte a maga halottját
haza Arácsra. És éjjel álmában fölkereste a megtalált ifjú a másik
anyát s feleletet adott neki.</p>
<p>– Ne járj az én síromra átkozódni… Megmondom, hol a fiad… Ott
fekszik a pajtásom a tihanyi hegy alatt, a legmélyebb örvényben…
ott kerestesd.</p>
<p>És ugyanakkor a menyasszonyt is meglátogatta álmában s beszélt
vele nagy nyájasan:</p>
<p>– Köszönöm, hogy nekem igérted jó pajtásom diófakoporsóját,
aranyos szemfedőjét, szép atlacz halotti ruháját. Csak tartsd meg
az ő számára. Nekem jó lesz négy szál fekete deszka, meg egy pár
kapa föld rá: azalatt is alszom. Te kerestesd a hajdani mátkádat a
<span class="pagenum"><a name="Page_85" id=
"Page_85">-85-</a></span> tihanyi hegy alatt, a hol legmélyebb az
örvény – ott fekszik – a nehéz baltája az övébe van dugva, az
tartja odalenn. Köszöntet általam.</p>
<p>Mi fölvilágosult emberek, nem adunk az álmokra semmit. Két
egyező álom csak azt tanusítja, hogy azonos tárgyról egyenlő
kedélylyel töprengett két ember egész nap, s képzelme folytatta
álmában a nappal kigondolt képtelenségeket. Mert hisz az
képtelenség, hogy a ki a balatonfüredi nádasban elmerült, az álló
tó vize alatt az átelleni tihanyi fokig eltévedhessen. Fogadásból
úszónak is nagy út volna az. Hanem az együgyű emberek nem
szégyelték az álomlátásuk után megindulni s a tihanyi örvény
fenekén, tíz öles víz alatt megtalálták a másik habvőlegény testét,
fehér csigahéjakkal félig eltemetve. Nehéz baltája övébe volt
dugva.</p>
<p>Puszta véletlen ez. A két ifjú temetése egy napon ment végbe, az
egyik Füreden, a másik Arácson. Ámde az özvegy asszony fiánák a
temetése sem maradt pompában a gazdag menyasszony vőlegényeé
mögött. Az arácsi leányok nem engedték, hogy négy szál fekete
deszka legyen a Balaton vőlegényének örök ágya; fölszabtak számára
selymet, patyolatot köntösnek, szemfödélnek, s köröskörül
beaggatták koporsóját élő virágkoszorúkkal, úgy vitték ki vállaikon
s tele ültették sírját virággal.</p>
<p>Sokáig volt e kettős temetés a fürdőidény közbeszédének tárgya.
Az idény végén aztán a fürdővendégek azzal a megnyugtató tudattal
hagyták oda a helyet, hogy az érzékeny történet jó befejezést
talál. A kis Mariska elmegy fogadott szüleivel s lesz belőle majd
úri kisasszony, szép Juczi pedig férjhez megy nemes úrhoz s lesz
belőle nemzetes asszony. Megérdemlik.</p>
<p>A másik évben, mikor újra meglátogattuk a füredi fürdőt, a
csodaszép Balatont, kérdezősködtünk, hogy mi történt azóta. A kis
árva leánynak csak nem jött meg a kedve fogadott szüleinél. Egyszer
azt mondta nekik: <span class="pagenum"><a name="Page_86" id=
"Page_86">-86-</a></span></p>
<p>– Nem maradok én itt maguknál, jó gazdag uraknál, megyek én haza
az én szegény anyámhoz.</p>
<p>Szép Juczi is egyre hervadt, beteges lett; mikor a fájától való
falevéllel együtt neki is válni kellett volna szülötte földétől s
menni új urával annak hazájába, azt mondá:</p>
<p>– Nem megyek én veled, jó vőlegényemmel, megyek én haza a régi
kedvesemhez…</p>
<p>Már otthon is vannak.</p>
<hr class="chap" />
<p><span class="pagenum"><a name="Page_87" id=
"Page_87">-87-</a></span></p>
<div class="chapter">
<h2>A KÁROMKODÓ ASSZONY.</h2>
</div>
<p>A káromkodás művészete egyátaljában a magyar speczialitások közé
tartozik. A keleti népek nem káromkodnak; a nyugatiak nem tudnak
hozzá. Micsoda gyatraság az angol «god dam»-je, a franczia «sacre
bleu»-je, az olasz «corpo di bacco»-ja, a német «kruczifiksz
szakkerment»-je a magyar duhajlegény körmönfont káromkodásához?</p>
<p>Úgy összeválogatni minden rútat és rosszat, a mi nyelvben és
fogalomban létezik, azt egy fenyegető, megbántó kacskaringós
mondattá összefűzni; Istent, ördögöt, szenteket, apát, anyát,
lelket, Krisztust, Pontius Pilátust összekeverni: ehhez csak mi
értünk igazán.</p>
<p>S ez a virtusunk nem is régen fejlődhetett ki ilyen
tökéletességre. Még ezelőtt pár száz esztendővel egy erdélyi
potentát kemény rendeletet adott ki a káromkodás ellen, birságokkal
sújtva az elkövetőket; de még abban csak az jelöltetik
káromkodásnak, ha valaki azt mondja másnak, hogy «lélek!» (Már t.
i. «beste lélek kurafia!») Hol vagyunk már azóta!</p>
<p>Pedig milyen csunya az ember, mikor káromkodik.</p>
<p>Hát még a káromkodó asszony!</p>
<p>Az én gyermekkoromban volt a szülővárosunkban egy ilyen hires
asszonyi állat.</p>
<p>Decsinének hívták. Paprikás kofa volt a városházpiaczon.
Azonkívül kereskedett prófunttal és susinkával. A prófuntot a
bakáktól vásárolta fel. Mivelhogy minden <span class=
"pagenum"><a name="Page_88" id="Page_88">-88-</a></span> baka
naponkint kapott egy egész prófuntot; de pálinkát nem kapott. Egy
prófunt azonban untig elég két napig megfeküdni egy bakának a
gyomrát, s így minden másodnap eladhatta a másik komiszkenyeret két
garasért, azon vehet magának papramorgót. A susinka pedig egyesült
neve a napon aszalt körtének és almának: ezt a Decsiné a saját
szigeti kertjéből szerzé be nyaratszaka. Mindkét áruczikknek biztos
vevői a talpas tótok: a kiknek ez még delikatesz.</p>
<p>A hol Decsiné ül a talyigája mellett, annak a szomszédságában
kásás kofa, brinzás kofa meg nem marad. Pedig azoknak is fel van
vágva a nyelvük. De nem bírják vele a versenyt. Lepocskondiáz az
mindenkit, a ki a nyelvtávolába kerül. Az arczvonásai is olyanok
voltak, mint egy férfiéi, a hangja is olyan durva volt, s hogy még
krudélisabbá tegye magát, folyvást a foga között tartotta a
kurtaszáru makrapipát. Egy asszony, a ki pipázik! Hallatlan ily
eset Magyarországon. Így, a pipán keresztül még szebben lehet
káromkodni.</p>
<p>Mi, iskolásfiúk, közelébe sem mertünk menni: mert mindjárt az
apját, anyját szidta az embernek: az pedig rosszul esik egy jó
érzésü fiúnak; csak úgy messziről mutogattuk egymásnak: «az ott a
Decsiné, ni!»</p>
<p>Templomba természetesen soha sem járt. A szenteket ugyan sűrűn
emlegette; de nem imádkozásképen.</p>
<p>Volt egy kis háza a czigánymező-soron.</p>
<p>Ott lakott egyesegyedül. Semmi teremtett lélek ki nem állta a
vele együttlakást: még koldus sem keresett nála menedéket.</p>
<p>Egyszer véletlenül megláttam a szigeti kertjében. Kis diák
voltam, botanizálni jártam. A Decsiné kertje odafenn volt a sziget
orránál, a hol már csak a töltés választotta el a Dunától. Az
árokban víz volt, s abban szép nadálytők, elecsek, bércsék,
gyökönkék virágzottak javában. A mint a virágokat szedegettem,
véletlenül <span class="pagenum"><a name="Page_89" id=
"Page_89">-89-</a></span> megláttam a Decsiné alakját a kerítésen
keresztül; kapa volt a kezében, pipa a szájában.</p>
<p>Hej, hogy összeszidott, a miért ránéztem. Rögtön megtudtam tőle,
hogy istenborja vagyok, hogy nagy a fülem, tülök az orrom, és hogy
annak is hol a helye; ugyan el is eblábaltam, mielőtt az
öregapámra, meg az atya Úr Istenemre került volna a sor.</p>
<p>Még abban az esztendőben megszünt a Decsiné káromkodni: meghalt.
Sok szilvája termett a kertjében, annak az árából kitelt a temetési
költsége. Voltak rokonai, a kik eltakarították. Ekkor tudódott ki,
hogy kálvinista volt.</p>
<p>Mink, kis diákok, kisértük ki énekszóval a temetőbe, s ott a
sírnál tisztelendő Tüdős uram tartott fölötte prédikácziót.</p>
<p>Soha én annál emlékezetesebb halotti beszédet nem hallottam.</p>
<p>A tudós hitszónok e szavakkal kezdé:</p>
<p>«Boldog az olyan ember, a ki…»</p>
<p>S itt aztán elsorolta mindazokat a keresztyéni és emberiségi
erényeket, melyeknek emlékén egy halottnak a feje nyugton
megpihenhet.</p>
<p>Mindezekből az erényekből egy sem volt a megboldogult
tulajdona.</p>
<p>Végzé a lelkész e szavakkal:</p>
<p>«A bűnbocsájtó Isten adjon neki örök nyugodalmat.»</p>
<p>Másnap felbontották a testamentumát: volt házacskája,
kertecskéje, a mit elhagyhatott.</p>
<p>Nagy volt a megrőkönyödés! A Decsiné minden világi vagyonát az
ördögnek hagyományozta.</p>
<p>Ez volt az utolsó káromkodása.</p>
<p>A hivatalosan működő szenátor azt tanácsolta a rokonoknak, hogy
indítsanak proczesszust a testamentum invalidálása végett. Hallani
sem akartak róla. «Az ördöggel pöröljünk?» Senki sem akart felperes
lenni e pokolbeli nagy úr ellenében. <span class="pagenum"><a name=
"Page_90" id="Page_90">-90-</a></span></p>
<p>Otthagyták a kertet, a házat.</p>
<p>A kertet aztán elszakgatta a Duna árja, a ház a nagy tűzvészben
porig égett: nyoma sincs már.</p>
<p>Mégis csak az vitte el, a kit általános örökösévé nevezett
meg.</p>
<hr class="chap" />
<p><span class="pagenum"><a name="Page_91" id=
"Page_91">-91-</a></span></p>
<div class="chapter">
<h2>MIT HOZZON A JÉZUSKA?</h2>
</div>
<p>A szép Kamilla nyolcz esztendős volt, mikor legelőször egy
jótékonysági hangversenyen fellépett.</p>
<p>Csodagyerek volt. Hegedült. Picziny keze alig tudta még átfogni
a hegedű nyakát. Mindenkit bámulatba ejtett a játékával. Chopin,
Paganini és Sarasate-tanulmányokat játszott, finoman, érzéssel és
erővel, mely korát megczáfolta. A közönség elhalmozta virágokkal.
De a bámulatraméltó művészetnél még megigézőbb volt a megjelenése.
Arcza hosszúkás, olyan színnel, mintha porczellánra volna festve,
haja gesztenyeszín, csigákban vállára omló, alakja kifejlődött,
ideges. Egész viselkedése gyermeteg, vidám, minden affektálás
nélkül. Mikor elvégezte a játékát, odaszaladt a mamájához, s annak
az ölébe borult, a ki alig birta rábeszélni, hogy most vissza kell
menni az emelvényre, s meghajtani magát a tapsoló közönség előtt. A
mestere vezette ki kézen fogva, egy simaképű, hosszúhajú öreg úr.
Annak kezet csókolt. Zavarában tette. Arra elszégyelte magát, s
elfutott a spanyolfal mögé. Onnan aztán nem lehetett ujabban
kituszkolni. Pedig de sok virágot hánytak a színpadra, a taps nem
akart megszünni.</p>
<p>Azontúl aztán alig tudott eleget tenni a sok meghivásnak. Minden
műkedvelői hangversenyen ő volt a vonzóerő. Most már virágokon
kívül bonbonnièreket is kapott, művészi becsű dobozkákat,
czukorfalatokkal megtöltve. <span class="pagenum"><a name="Page_92"
id="Page_92">-92-</a></span></p>
<p>Tízéves korában mar zeneszerző volt. Népdalokat, chansonokat
komponált, a mit a műárusok kiadtak, a czímlapon a szerző
arczképével. Mikor azokat saját maga előadta, remekelt azoknak a
változataiban.</p>
<p>Tizenkétéves korában egy imprezárió rávette a mamáját, hogy
kisérje el a leányát egy művészi körútra a külföldön. A tisztes
özvegy asszony rászánta magát, s legelőször is a német közönséget
látogatták meg. A hatás fölülmulta a hozzá fűzött reményeket. A
közönség el volt ragadtatva a kis Kamilla játékától. A német
kritika becsületes. Valamennyi zenebiráló mind magasztalta a kis
művésznőt. Milazzolóhoz, Teresina Tuahoz hasonlították. Az anyagi
eredmény is kielégítő volt. A művészi tiszteletdíj felülhaladta a
mama nyugdíjának az összegét. Érdemes volt a fáradozás. Azután
következett a francziaországi, olaszországi körút. Mindenütt nagy
volt a tetszés, a rokonszenv. De túlszárnyalta mindezt az
angoloknál kivívott siker, s a lehetetlenségig fokozódott az orosz
közönségnél. Tizenhétéves korában a bájos Kamilla mint világhírű
művésznő került haza Budapestre s itt már csak jótékony czélra
tündököltette mesés művészetét. Verseket írtak hozzá. Ezekben
bővelkedik Magyarország, mint Transzvál a gyémántokban. (Magyar
gyémántok.)</p>
<p>A merész imprezárió most még egy nagy tervet készített elő:
művészi körutat az Ujvilágban. Hanem ennek a tervnek egy még
nagyobb dolog útját vágta. Egy előkelő úr, egy bankigazgató, a kit
érdemrendjénél fogva a «méltóságos» czím illetett meg, halálosan
belészeretett a művésznőbe s megkérte a kezét ünnepélyesen.</p>
<p>A szép, tizenhétéves Kamillának – még bimbókorában volt a szíve.
Folytonos körutazásaiban alkalma sem volt rá, hogy valakibe
belészeressen. S a művésznők kevélyek, válogatósak. Talán az anyja
is biztatta, hogy fogadja el a tehetős kérőt. A bankigazgatónak
ugyan már kopaszodott a homloka; de azért szívesen látott
<span class="pagenum"><a name="Page_93" id=
"Page_93">-93-</a></span> alak volt a hölgyeknél. A szép Kamilla
kezet adott neki, s Amerika hiába várt reá. De bizony Európa sem
kapott belőle többet. Az esküvő napján a művésznő jegyajándékul
átadta a férjének azt a koporsóforma kis fatokot, melybe
Stradivariója volt bezárva (a feltámadás reménye nélkül). Az
előkelő asszonyság belátta, hogy az ő rangjával, állásával nem fér
össze a művészet, mely a közönség mulattatására szolgál. A férj
elzárta a drága kincset pánczélos szekrényébe. Azontúl a színpadot
csak páholyból nézték s ők tapsoltak a művészeknek.</p>
<p>A házas élet napjai peregtek szépen, egymás után; voltak derűs,
voltak borús napok. A férj minden kedvét teljesítette asszonyának,
a mire csak állása és vagyona képesíté. Bevezette őt az előkelő
társaságokba, a hol a nő szépsége és ékszerei által kitünt. De az
arczán volt valami méla komorság, a mi nem oszlott el soha. A
homlokán előgető felhőt nem oszlatta el a gyémántos diadém
ragyogása. Hajh, a művészi nimbusz aureolája alatt máskép ragyogott
az! Ezt a brilliánsok nem pótolják.</p>
<p>Karácsony ünnep estéjén ő náluk is megjelent az angyal s hozott
a karácsonyfa lombja alatt mindenféle kincset, a miben csak
asszonyszem gyönyörködik: ékszerek, remek festmények, drága
szőnyegek, bundák képezték a meglepetést. Kamilla arcza egy perczre
felderült, de aztán megint csak elborult.</p>
<p>Egyszer a férje elvitte magával a Rivierára, Monte-Carloba. Ott
karácsony havában minden virág nyilik: csak az asszony szivében nem
nyilt semmi virág. Férje elhalmozta minden gyöngédségével: nem
nyert vele semmit. Olyan ez a viszonzatlan érzés, mint az
északfény; hasztalan ragyog sugárküllőivel, a jeget fel nem
olvasztja.</p>
<p>Azt mondta magában a férj egy szomorú együttlét után: «Most
próbáljunk szerencsét, hátha igaz a közmondás?» <span class=
"pagenum"><a name="Page_94" id="Page_94">-94-</a></span> S bevált a
babona. Mesés szerencsével dolgozott a rulett-asztalnál: egy
vagyont nyert azon az estén. Épen következett a karácsonyest. A
férj elmondá a feleségének, minő szerencsével játszott. Ezt az
egész összeget az ő rendelkezésére bocsátja; válaszszon magának az
ékszerészboltokban, a mit legjobban szeret; mit hozzon
karácsonyestén a Jézuska: itt lesz!</p>
<p>Az asszony nem gondolkozott sokáig, nagyot villant a két
szeme:</p>
<p>– <i>Hozza el nekem az én hegedűmet!</i></p>
<hr class="chap" />
<p><span class="pagenum"><a name="Page_95" id=
"Page_95">-95-</a></span></p>
<div class="chapter">
<h2>A NAGYMAMA IMAKÖNYVE.</h2>
</div>
<p>Volt nekünk egy kedves öregünk, a kit fiatal korában is úgy
hittunk, hogy «öregünk», s a ki öreg korában is fiatal maradt.
Minden ember szerette; még a barátai is; és senki sem haragudott
rá: még az ellenségei sem. Pedig mind a kettőből volt neki elég a
világ minden keresztyén és nemkeresztyén nemzetei között.</p>
<p>Úr volt, nagybirtokos; de a gazdagságának maga vette legkevesebb
hasznát; magas rangban született; de mindig a koldusok, földönfutók
társaságát kereste; keresztül-kasul kalandozta az egész világot;
részt vett minden nemzet szabadságharczában, nehányszor a
diadalmasoknak, legtöbbször a számüzötteknek volt pályatársa, a mi
hir, dicsőség és nyomorúság van a világon, abból mind kivette a
maga részét, még a más részét is.</p>
<p>A magyar szabadságharczban is, az utolsó fegyverropogásig, részt
vett; akkor aztán menekült ő is a külföldre.</p>
<p>De mielőtt elhagyta volna a hazája földjét, elébb felkereste
egyetlen élő rokonát, a jó nagyanyját, a mindenki által tisztelt
derék matrónát, kit valamennyi asszonya között a világnak legjobban
szeretett.</p>
<p>Az érzékeny búcsúvétel után átadta a kegyes úrnő menekülő
unokájának legbecsesebb ereklyéjét, imádságos könyvét.</p>
<p>Az mint műdarab is nagyértékű volt, sarkai, kapcsai s a feszület
a tábla közepén a régi magyar zománczötvös-művészet remeke mind; de
a hozzákötött emlék <span class="pagenum"><a name="Page_96" id=
"Page_96">-96-</a></span> még becsesebbé tette: Brandenburgi
Katalin ajándéka volt az, a főúri család dédanyja kezében, tőle
szállt leányról-leányra, mindig menyasszonyi kelengye
ékességeül.</p>
<p>Hogy ezt az imakönyvet talán örökre távozó egyetlen unokájának
ajándékozá az öreg urasszony, az maga egy tragédia. Miért
imádkozzék eztán, ha elveszett a haza, elveszett egyetlen
unokája?</p>
<p>– Hasznát fogod venni az utadban. Ha inségbe jutsz, nyisd fel az
imakönyvet áhitattal; a szentek megsegítenek.</p>
<p>Szép mondás egy kegyes nagyanyától! Csakhogy az unokának a szive
szikla, melyen az ilyen vetőmag nem kel ki.</p>
<p>Aztán hosszú-hosszú évsora következett a rossz időknek, a mikben
a legrosszabb szenvedés volt – maga a reménység.</p>
<p>Ugyan megértettük a hajdan betanult latin vers értelmét: «una
salus victis; nullam sperare salutem,» «üdv a legyőzöttnek, hogy
többé jót ne reméljen.»</p>
<p>A mi szeretett öregünk végigizlelte mindezeket a keserű
reménységeket: sokat szenvedett, sok nyomorúságot kiállt;
megismerkedett a kóbor szabadságharczos életének minden
viszontagságával; de a kedélyét el nem veszté soha.</p>
<p>Néha betevő falatja sem volt, egész úti butyora egy karjára
öltött zsebkendőbe volt összesítve. De azok közt is ott volt a jó
nagymama imakönyve.</p>
<p>Pedig de sokszor túladhatott volna rajta jó áron.
Régiséggyűjtők, szakértők, a kik azt nála meglátták, nagy
összegeket kináltak érte. Még csak kezükbe sem engedte azt venni.
Annyi kincs nincs a világon, a mi ezt a klenodiumot felérje.</p>
<p>Jó társaságban is volt ez abban a keszkenőbe kötött batyuban.
Annak a tartalmát képezték nevezetes nagy emberek kéziratai, híres
festők rajzai, szénvázlatai, <span class="pagenum"><a name=
"Page_97" id="Page_97">-97-</a></span> zászlórongyok, érdemrendek,
egy rejtélyes kavics (talán a Dunapartról.)</p>
<p>… Egyszer aztán csak kiderült az idő.</p>
<p>Magyarországon feljött a korona az égre: kihajnalodott. Az
ország alkotmányt, a politikai menekültek közbocsánatot kaptak,
birtokaikat visszaadták: a mi öreg barátunk is hazajött. Első
gondja volt jó öreganyját meglátogatni. Nagy volt az öröm, nagy
volt a sírás.</p>
<p>Él hát még a magyarok Istene! visszahozta, a mi elveszett: a
hazát is, az unokát is.</p>
<p>Hát biz az idő megviselte mind a kettőt! De csakhogy élnek!</p>
<p>Az unoka visszaadta nagyanyjának a drága ereklyét, az
imakönyvet.</p>
<p>– Imádkoztál-e belőle, édes fiam, mikor nagy inségben
voltál?</p>
<p>– Inségben ugyan sokszor voltam. Azt is hiszem, hogy a szentek
megsegítik az ájtatos imádkozót. De éppen azért soha sem nyitottam
fel ezt a szentséges könyvet, hogy az én bűnös fejemre ne vonjam a
szentek méltó haragját.</p>
<p>– Látod pedig, édes fiam, ha csak egyszer is felnyitottad volna
ezt az imakönyvet, megtudtad volna belőle, hogy a mennybéli szentek
még azt is megsegítik, a ki kételkedik bennük.</p>
<p>Azzal felnyitotta a jó öreg mama az imakönyv kapcsait, kitárta a
könyvet, s a mi kedves barátunk akkor látta, hogy annak minden két
lapja közé egy-egy százforintos bankjegy van fektetve.</p>
<hr class="chap" />
<p><span class="pagenum"><a name="Page_98" id=
"Page_98">-98-</a></span></p>
<div class="chapter">
<h2>A FÁTYOL.</h2>
</div>
<p>Azt már megírtam, hogyan jutottak a török asszonyok a
feredzséhez, ahhoz a bő, idomtalan köpönyeghez, mely termetüket
egészen eltakarja, mikor az utczán járnak; most meg azt mondom el,
minő esemény adott arra okot, hogy azt a sürű fátyolt is felvegyék,
mely arczukat úgy eltakarja, hogy csupán egy szűk nyiláson át
láthatják a külvilágot: úgy hogy még az utczán is magukkal hordják
a börtönüket.</p>
<p>Első Moavia uralkodása alatt történt ez, a ki Syria
kormányzójából kalifává tette magát. Hatalmas ember volt, tudott
uralkodni a vad muzulmán férfiakon, sőt többet mondok: a muzulmán
asszonyokon is, és hogy még többet mondjak: még saját magán is.</p>
<p>Egy fiatal arab kereskedő, Abdullah, nőül vett egy csodaszép
syriai leányt, Zubeidát; a kit őrjöngve szeretett. Nem volt neki
elég, hogy Zubeidát már a természet felruházta annyi kincscsel, a
mennyi egy nőt tündérré tesz; ő még szebbé akarta tenni; kölcsön
kérve selyembogártól a selymet, csigától a gyöngyöt, kősziklától az
aranyat, madártól a tollat, hogy a legszebb termetet, arczot, hajat
belefoglalja. S jó volna, ha selyembogár, csiga, madár és kőszikla
kölcsön adná, a mitől a szép nő szebb lesz; de azt mind meg kell
fizetni. A jámbor Abdullah egyszer csak azt vette észre, hogy a
szép Zubeida miatt tönkre juttatta magát.</p>
<p>A szép nő észrevette férje busongását; de az világért
<span class="pagenum"><a name="Page_99" id=
"Page_99">-99-</a></span> meg nem vallotta volna neki, hogy miért
oly szomorú, se arra a gyávaságra nem vetemedett volna, hogy
valamit visszakérjen azokból az ékszerekből, a miket egy szeretett
nőnek adott, a maga szorult helyzetének megkönnyebbítésére. Azt
tette, a mit a legtöbb rossz adós: foldozta egyik lyukat a másik
lyukkal.</p>
<p>Hanem a mit a szép Zubeida semmi gyöngédséggel nem birt férjétől
kitudni, azt megtudta nagyhamar a goromba hitelezőktől, a kik
szorongatni kezdték a jó Abdullaht s nem igen tették a szájuk elé a
kezüket.</p>
<p>A mint Zubeida megtudta, hogy férje milyen szorult helyzetben
van, rögtön készen volt az elhatározása. Minden ékszert, drágaságot
el fog adni s azzal kisegíti őt a zavarból.</p>
<p>Nem szólt semmit a férjének, titokban hivatott egy alkuszt, s
arra rábízta, hogy keressen neki egy vevőt, a ki minden drágaságait
együtt egyszerre megvegye.</p>
<p>Az alkusz jött-ment, utánajárt, végre talált egy olyan urat, a
ki kész mindent megvenni; csak vigye el hozzá Zubeida maga. Ez a
vevő maga a kufai kormányzó, Al-Numán.</p>
<p>A szép asszony nem szólt a férjének semmit, összeszedte minden
drágaságát s elvitte a kormányzóhoz.</p>
<p>Al-Numán szemei elkápráztak a kincseken; de nem azokon, a mik
holtak, hanem a mik elevenek.</p>
<p>«Hogy adod a gyémántjaidat? hogy adod a gyöngyeidet? rubinodat,
selymedet, bársonyodat, elefántcsontodat, tiktakverő kis órádat?
Megadom érte, a mit kérsz! De mindent megveszek, a mi a tied.»</p>
<p>Zubeida csak annyit kért, a mennyivel gondolta, hogy Abdullah
hitelezőit kifizetheti.</p>
<p>Al-Numán alku nélkül megadott mindent. Siettében nem is
számlálta meg, mennyi pénz van a zacskókban, a miket Zubeida elé
lerakatott.</p>
<p>Hanem a mint aztán a szép asszony nagy örvendve fel akarta
nyalábolni az erszényeket, azt mondá neki Al-Numán: <span class=
"pagenum"><a name="Page_100" id="Page_100">-100-</a></span></p>
<p>– Ne fáraszd magad vele, szép húri! A pénzt majd elviszik a
szolgák Abdulláhnak, te magad pedig itt maradsz; mert téged
megvettelek.</p>
<p>– Engemet? Al-Numán! – szólt elbámulva Zubeida.</p>
<p>– Igenis, tégedet. Eladtad a gyémántjaidat. S mit mond a költő?
Nincs a nap alatt olyan gyémánt, mint a te ragyogó szemed. Eladtad
a gyöngyeidet. Rejtsék el magukat a tenger fenekére India gyöngyei
a te ajkaid fogsorai előtt. S nem mondja-e a költő, hogy ajkaid
rubintok? Nem bizonyítja-e, hogy a legdrágább selyem a mi rajtad
van: a hajfürtjeid selyme? vállaidat nem mondja-e elefánt-csontnak,
kebledet bársonynak; s tiktakverő kis órának nem nevezi-e szivedet,
a mi az én életem óráját számlálja? – És én mindezt megvettem
tőled!</p>
<p class="center">*</p>
<p>Abdulláhból pusztában futó bolond lett, a mint megtudta, hogy
Zubeidát elragadta tőle Al-Numán.</p>
<p>Mit tehetett ellene? Az hatalmas nagy ember. A kalifa városainak
kormányzója. Kihez fusson igazságért ha a fő-főbíró maga a
rabló?</p>
<p>Visszaküldte Al-Numánnak az erszényeket, miket a feleségeért és
ékszereiért küldött. Prédára bocsátá hitelezőinek a raktárait,
hajóit, tevéit; maga egy öltönyben futott el, és egy lanttal a
kezében: aztán mikor már nem volt semmije, se felesége, se vagyona,
se esze, akkor megszállta valami szellem: dalnok lett: énekelt s
olyan szép verseket tudott dalolni a népnek, hogy mindenki bámult
rajta. Az utczákon, a piaczokon, a kutak mellett, a kertekben
csődült körüle a nép, s hire futamodott messze földre a dalnok
Abdulláhnak.</p>
<p>Egyszer a dalnok elment a kalifa kapuja elé, s ott kezdett
verseket énekelni.</p>
<p>Moavia erkélyéről hallgatá egy ideig, s aztán felhivatta őt
magához, hogy udvara előtt énekeljen valami szép románczot.
<span class="pagenum"><a name="Page_101" id=
"Page_101">-101-</a></span></p>
<p>Abdullah éneklé a kalifa előtt a szép Zubeida történetét. Hogy
rablá el csalfán, erőszakkal férjétől Al-Numán kormányzó.</p>
<p>Hej, ha csak amúgy prózában adta volna elő a panaszát, hogy
kikergették volna vele! De a versek oly szépek voltak, és a dal
olyan érzékeny, hogy a kalifa szemei megteltek könynyel, s mikor a
szerencsétlen férj a dal végén odaborult lábaihoz zokogva és
könyörögve, azt mondá neki:</p>
<p>– Csak eredj haza, igazságot fogsz kapni!</p>
<p>– Nekem nincs sehol «odahaza», – mondá a koldus költő.</p>
<p>– Tehát maradj itt a palotámban, míg lesz otthonod.</p>
<p>– S otthon csak ott van nekem, a hol Zubeidámmal vagyok.</p>
<p class="center">*</p>
<p>Moavia rögtön maga elé hivatá Al-Numánt s azt mondá neki:</p>
<p>– A fejedtől akarsz-e megválni, vagy Zubeidától?</p>
<p>Al-Numán arczra veté magát a kalifa előtt.</p>
<p>– Felséges kalifa! Ha lehetne úgy élnem Zubeidával, hogy fejem
ne legyen: örömestebb válnék meg a fejemtől, mint Zubeidától. Mert
ha Zubeidától válok meg, a fejem sem ér nekem többet semmit. De
lépjünk alkura, fölséges kalifa! Engedd, hogy csak egy évig bírjam
Zubeidát, s akkor aztán, ez év leteltével, üttesd le a fejemet, nem
bánom!</p>
<p>A kalifa elbámult. Annak mégis csodaszépségnek kell lenni, a ki
miatt az egyik emberből egy fejjel magasabb lett a többinél:
dalnok; a másik pedig egy fejjel kurtábbá kész lenni.</p>
<p>– Nem alkuszunk! – rivallt a kormányzóra. – Küldd ide hozzám
rögtön azt az asszonyt, vagy hagyd itt a fejedet.</p>
<p>Al-Numán keserveset sóhajtott s csak legalább egy <span class=
"pagenum"><a name="Page_102" id="Page_102">-102-</a></span> napot
kért még, utoljára csak egy órát. Még azt sem engedte neki a
kalifa.</p>
<p>Maga is akarta látni Zubeidát.</p>
<p class="center">*</p>
<p>Mikor aztán Moavia színről-színre látta azt a szép asszonyt,
magának is lángra gyúladt a szíve.</p>
<p>Ennyi szépséget halmozni össze pazarlás Allahtól!</p>
<p>A nő térdre borult a kalifa előtt s édes könyörgő hangon
esdekelt, hogy adja őt férjének vissza.</p>
<p>A kalifa fölemelte őt s a mint belenézett könnyező szemébe, úgy
találta, hogy ez a könycsepp egy tenger, a mibe bele lehet
fulladni.</p>
<p>Nem csodálta most már, hogy Al-Numán hajótörést tudott szenvedni
egy ilyen csepp vízben.</p>
<p>De ő úr akart maradni e tenger fölött s megfogva az asszony
kezét, odavezeté őt a trónjához.</p>
<p>– Felejtsd el férjedet, s légy az én nőm, oszd meg trónomat
velem.</p>
<p>A nő visszahúzta magát.</p>
<p>– A te fényedre nem vagyok én érdemes, hadd maradjak Abdulláhm
árnyékában.</p>
<p>– Abdullah tönkrejutott, mindenét elveszté.</p>
<p>– Miattam jutott tönkre, értem veszté el mindenét: illő, hogy én
megmaradjak neki.</p>
<p>– Abdullah koldus.</p>
<p>– Segíteni fogok neki koldulni: ketten együtt majd többet
keresünk.</p>
<p>– Abdullah rongyos.</p>
<p>– Mert nincs, a ki foltozzon rá; ha én vele leszek, nem lesz
rongyos.</p>
<p>– Abdullah őrült.</p>
<p>– Mert lelkét én nekem adta egészen; mihelyt én visszatérek
hozzá: lelke is rögtön visszatér.</p>
<p>A khalifát meglepték Zubeida válaszai.</p>
<p>Az ellenállás fokozta a szép nő becsét. <span class=
"pagenum"><a name="Page_103" id="Page_103">-103-</a></span></p>
<p>Moavia parancsot adott, hogy udvara jelenjen meg a trónteremben:
kisérői, vezérei, a főpapok és hivatalnokok, teljes pompában,
fegyverzetben. Ő maga felvette uralkodói jelmezét, feltűzte
turbánjára a gyémántos surgudzsált s akkor arany trónmennyezete alá
ülve, ismét maga elé hivatta Zubeidát.</p>
<p>A szép nő nem haloványodott el ennyi pompa láttára; hanem
elhaloványodott mind az a pompa a szép nő megjelenésére.</p>
<p>Mind e ragyogás között is ő volt egyedül, a ki minden tekintetet
magához varázsolt.</p>
<p>Ekkor a khalifa intésére elővezették Abdulláht.</p>
<p>Ruhája poros volt és szakadozott, turbánjának tekercse
kibontakozva csüggött alá a vállára; mezítelen lábszárait
összekarczolta a tövis, a mint bolygott a pusztában; tekintete
sovár volt, elijesztő és tébolyult.</p>
<p>A khalifa szólt Zubeidának:</p>
<p>– Nézz reám és nézz ő reá. – Én király vagyok; ő koldus. – Én
egy férfi; ő egy semmi. – Az én gondolatomat százezer lélek követi;
az ő gondolatját egy sem; mert a magáét sem bírja. – Az enyém az
egész ország; az övé csak az országút. – Én rajtam felül csak
Mahomed következik; ő rajta alul csak a kutya. – Én nekem annyi
megrakott hajóm jár a tengeren, annyi megterhelt tevém, öszvérem a
sivatagon, mint a hány féreg jár az ő testén. – Válaszsz közülünk,
melyikünknek akarsz felesége lenni?</p>
<p>És Zubeida e kérdésre odarohant a koldushoz, s zokogva, nevetve,
sikoltva veté magát annak nyakába és összecsókolá annak szétdúlt
arczát, rongyos ruháit, le egész a tövistépte lábakig, ott azokat
átölelve, megmaradt és rebegé: «én uram, én szerelmesem.»</p>
<p>És Abdullah e csókoktól visszakapta elvesztett lelkét.</p>
<p class="center">*</p>
<p><span class="pagenum"><a name="Page_104" id=
"Page_104">-104-</a></span></p>
<p>A khalifa meg volt illetődve e végtelen szerelemtől.</p>
<p>Nem a hóhért hivatta, hanem a kincstárnokot. Parancsot adott
neki, hogy Abdullahnak ismét vissza kell vásárolni elvett házát,
raktárát megtölteni kelmékkel, a mikkel azelőtt kereskedett;
nejének visszaadatni elvett ékszereit, és aztán a legpompásabb
paripákra ültetni a férjet és nőt, úgy vitetni őket haza. Legyenek
egymáséi és boldogok.</p>
<p>Hanem, a midőn Zubeidát elbocsátá színe elől, így szólt
hozzá:</p>
<p>– Nagy szépségeddel nagy veszélyt hoztál magadra, a férjedre és
magatoknál nagyobb emberekre. Csak Allah és az ő angyalai őriztek,
hogy engem is a legnagyobb igaztalanság elkövetésére nem
kényszerítél. Ezentúl fátyolt tégy az arczodra, ha házadból
kilépsz, s szépségedet csak férjed előtt tárd ki.</p>
<p>S hogy ez ne legyen Zubeidára nézve megszégyenítő, kiadta a
khalifa a parancsot, hogy ezentúl minden nő lefátyolozott arczczal
járjon az utczán.</p>
<p>Így támadt a fátyolviselés szokása az izlámhivőknél.</p>
<hr class="chap" />
<p><span class="pagenum"><a name="Page_105" id=
"Page_105">-105-</a></span></p>
<div class="chapter">
<h2>A MEDZSIDIJE.</h2>
</div>
<p>Egy jó barátomtól, ki hosszabb ideig lakott Sztambulban,
hallottam ezt a történetet.</p>
<p>Egy török kereskedőnek szép fiatal neje volt, a kivel igen
boldogul élt együtt.</p>
<p>A hiúság erősebb volt, mint a hűség. Egy fiatal török dandy
hizelgései eltántorították a szép asszonyt: hűtelen lett.</p>
<p>Egyszer a véletlenül hazatérő férj éppen ott találta neje
oldalánál a csábítót. Ő is fel volt fegyverkezve, az is. A
meglepett ifjú fegyveréhez kapott, hogy védje magát, a férj azonban
se tőrét, se pisztolyát nem vonta elő, hanem nyugodt hangon szólt a
csábitóhoz:</p>
<p>«Csak tedd hüvelyébe tőrödet. Én nem verekszem veled. Nem
kivánom a véredet. – Hanem adj nekem – egy medzsidijét.»</p>
<p>(A medzsidije török ezüst pénz, mintegy két forintot ér. Abdul
Medzsid kézvonásáról nevezik így.)</p>
<p>A bűntudattól reszkető ifjú kivette erszényéből a medzsidijét s
odanyujtá azt a megsértett férjnek.</p>
<p>«Köszönöm, monda az hidegvérrel. Te már most elmehetsz Isten
hírével.» Azzal fogta az ezüstpénzt, s tenyerére téve, odamutatta
azt a hűtlen nőnek. – «<i>Látod, ennyit érsz te én nekem.</i>»</p>
<p>És azontúl mindennap elővette a medzsidijét; mikor hazulról
elment, ez volt a bucsúja, mikor haza jött, ez volt a köszöntése a
nőhöz. Ha együtt étkeztek, odatette <span class="pagenum"><a name=
"Page_106" id="Page_106">-106-</a></span> azt a tányérja mellé; ha
inni akart, beletette a poharába. Odatette a medzsidijét kettőjük
közé a fekhelyre, ha aludni mentek.</p>
<p>Az asszony hasztalan sirt, könyörgött, hasztalan kérte, hogy
inkább korbácsolja meg, büntesse, éheztesse vagy ölje meg
egyszerre: a férj nem ismert irgalmat; minden könyörgésére azt
felelte neki:</p>
<p>«<i>Köszönöm neked ezt a medzsidijét.</i>»</p>
<p>… Hat hónap mulva elhervadt a szép hűtelen nő és belehalt ebbe a
lelki kínzásba.</p>
<hr class="chap" />
<p><span class="pagenum"><a name="Page_107" id=
"Page_107">-107-</a></span></p>
<div class="chapter">
<h2>A MULATSÁGOS FOGSÁG.</h2>
</div>
<p>Nagyságos Kondorváry Gábor úr valami nevezetes ember volt a maga
idejében!</p>
<p>Rég volt az az ő ideje, csak úgy beszélnek már róla, mint a
mythologiáról: – az iskolákban ugyan még nem tanítják rá a
gyerekeket; ámbár aligha nem követett el életében annyi
istentelenséget, mint Jupiter.</p>
<p>A hány jó paripának kitörte a lábát, a hány jámbor férjnek
elszöktette a feleségét, a hány paraszt-lánynak házat építtetett
Pesten, a hány vicispánt lecsapott székéről, arról mind históriát
lehetne irni, s fogadom, hogy elolvasnák.</p>
<p>Különösen erős oldala volt az asszonyok elleni hadjárat. E
tekintetben valóságos Dzsingiszkán volt; elpusztította, a mi akár
meghódolt, akár ellene állt.</p>
<p>Hanem egyszer mégis nagy kudarczot vallott. A szomszéd
vármegyében lakott egy szép özvegyasszony, az sokáig csalogatta
maga után s mikor már azt hitte Gábor úr, hogy egészen
meghódította, akkor a szép özvegy ott hagyta őt a faképnél s
férjhez ment egy szolgabiróhoz.</p>
<p>Micsoda düh volt ez! Kondorváry úr legelőször bandériummal akart
rajta menni a szomszéd vármegyére, hogy a hűtelen házát tőből
lerontassa, magát szíjra fűzze, s ló mellett hajtsa rabszolgaságra,
a szolgabirót pedig megcsapassa százig; hanem erről lebeszélték.
Került egy pár bevert fejébe azoknak, a kik lebeszélték.
<span class="pagenum"><a name="Page_108" id=
"Page_108">-108-</a></span></p>
<p>Azután fogadott egy jött-ment versfaragót, hogy irjon rájuk
valami förtelmes pasquillt. Az meg is irta (a kedves!), s ezen
nevettek egy pár hétig a Kondorváron összegyült czimborák bor
mellett eleget. Hanem hát ez Katalinnak, a hűtlennek mind nem
ártott, mert nem tudott róla semmit. Valami erősebb bosszút kellett
kitalálni!</p>
<p>Megvan! Kondorváry úr behozatott a ménesről két hintó elé való
lovat s azokat ünnepélyesen elnevezé Katalinnak és Mihálynak, a mik
voltak a hűtelen és vőlegénye nevei. Azután addig ácsorgott, míg
egyszer valahol a közeli városban kapott egy utazó szerzetest, s
azt felszólítá, hogy nem vállalkoznék-e udvarához káplánnak,
tisztes fizetés és ellátás mellett? A mit ez természetesen illendő
ajánlatnak találva, elfogadott.</p>
<p>Ezt tehát haza szállítá kastélyába s ott oly tisztességgel is
bánt vele, hogy annak legkisebb panasza sem lehetett rá.</p>
<p>Azon a napon, a mikor az özvegy és a szolgabiró esküdtek,
felszólítja a tisztelendőt, hogy ne sajnáljon feljönni az ebédlőbe,
a holott a díszes násznép előtt egy Katalin nevű leányzó és egy
Mihály nevű gavallér kivánnak összeeskettetni.</p>
<p>A jámbor férfiú semmi gonoszat nem sejtve felmegyen, s akkor
látja, hogy az összeesketendő fél egy pár paripa, menyasszonyi
koszorúval s vőlegényi bokrétával a fülei mellett.</p>
<p>A barát nem találta jónak a tréfát: a házasság szent dolog;
abból csúfot nem szabad űzni, a nagyságos úr pokolra jut az ilyen
ötletekkel. Utoljára azzal fenyegetőzött, hogy ha őt nem eresztik
ebből az istentelen házból, hát ő kiugrik az ablakon.</p>
<p>Ott azután Kondorváry úr, meg a czimborák addig huzakodtak a
tisztes férfiúval, míg utoljára lehúzták róla a csuklyáját, azt
feladták valami bolondos ficzkóra; a ki aztán forma szerint egész
ünnepélyességgel összeesketé <span class="pagenum"><a name=
"Page_109" id="Page_109">-109-</a></span> Katalint és Mihályt, a
hogy menyasszonyt és vőlegényt szokás.</p>
<p>No képzelhetni, hogy ez aztán nem maradt abban; a barát panaszt
tett az érseknél a hallatlan sacrilegiumért. Az érsek szigorú
férfiú volt; Kondorváry urat kriminális perbe fogták érte.</p>
<p>Hej, iszonyú pénzébe került neki ez a lóházasság! Bizony saját
menyegzőjére sem költhetett volna el többet; s utoljára minden
költség, utánajárás, Bécsbe-Budára szaladgálás sem használt semmit;
bizony Kondorváry urat azért csak elitélték két egész esztendei
fogságra; tekintetes nemes ** vármegye tömlöczében kiülendőre.</p>
<p>Nesze neked!</p>
<p>No most, gondolja az ember, lesz neki két esztendeje, a mi alatt
csendes elvonultságban megbánhatja multja nagy bolondságait s
jámborabb életre készülhet.</p>
<p>Soha biz a! Hanem akkor meg azt tette, hogy odavitette magához a
tömlöczbe czimboráit, beültette a czigánybandát, felhozatta a
borait, s ott mulattak egyik nap mint a másik nap bezárt ajtók
mellett. Néha-néha egy-egy halálra itélt lókötő is vetődött oda
közéjük; arról aztán gondoskodtak, hogy józanon ne menjen a
másvilágra. A porkolábnak jó dolga volt ezalatt s volt esze, hogy
el ne rontsa a jó dolgát. Úgy járt az úri vendég oda a tömlöczbe,
mint valami casinoba, s néha-néha, ha eszébe jutott Kondorváry
úrnak, befogatott a négy lovas hintajába s ő is visszalátogatta a
szomszéd faluban lakó ismerőit, a kik ha bámulni találtak rajta,
hogy ő most nincs a börtönben, bizton felele nekik: «Se baj,
zsebemben a tömlöcz kulcsa, nem csukhatnak ki.»</p>
<p>Ilyen víg volt hajdanában az élet.</p>
<hr class="chap" />
<p><span class="pagenum"><a name="Page_110" id=
"Page_110">-110-</a></span></p>
<div class="chapter">
<h2>A TŰZMADARAK.</h2>
</div>
<p>Mikor a szegény ember egyszer télen épített magának egy kis
házat, jégből építette, aztán kitapasztotta hóval s abba elbujt,
mert a szél haragudott rá nagyon.</p>
<p>Odabenn összehívta a tűzben lakó madarakat, s a kezét melengette
nálok; azok csak pattogtak, csak kiáltották: «Rip-rop, ennünk adj,
mert meghalunk!»</p>
<p>De a szegény embernek nem volt fája; elment hát szomszédjához, a
ki gazdag ember volt, volt nagy háza, hogy egész az égig ért, és
sok-sok fája. A szegény ember kért tőle, de az nem adott. Azt
mondta neki: «Menj az erdőre, vágj magadnak.»</p>
<p>A szegény ember kiment az erdőre fejszével, de a fák mind
elmentek előle. A mint meglátták messziről, hogy fejszével megy
ellenük, kihúzták a földből azokat a hosszú, hosszú lábaikat,
megereszték azokat a nagy suhogó szárnyaikat s elfutottak,
elrepültek.</p>
<p>A szegény ember visszament a jégkunyhóba. A tűzmadarak alig
beszéltek már hozzája. Nem várták szárnyaikkal melegíteni,
egyenkint elrepültek onnan; csak az utolsó hagyott ott egy
piczi-piczi tűz-tojást, azt is bele tojta a hamuba, hogy nem
látszott.</p>
<p>A hogy azután a tűz elrepült, megjött a szegény ember ellensége,
a szél; először a hasadékon süvöltött be: «Sírj! – ríjj! – félj! –
ne beszélj!» A szegény ember reszketett. Azután az ablakokra került
a szél, a mik jégvirágból voltak csinálva, azokat rázta: «Bújj! –
<span class="pagenum"><a name="Page_111" id=
"Page_111">-111-</a></span> juj! – fúlj! Zuzmara zörög!» A szegény
ember bujt előle és reszketett. Végre az ajtón dugta be a fejét a
csunya szél; üvöltve, morogva: «Úr – őr – űr! Én vagyok az úr! Én
vagyok az őr! Én vagyok az űr!» És azután megfagyott a szegény
ember.</p>
<p>Mikor aztán a gazdag szomszéd megtudta, hogy a szegény ember
meghalt, odament hozzá, hogy a tűztojást elvigye tőle. Megtalálta
azt a hamu között és oda tevé a pipájába s haza vitte.</p>
<p>Otthon lefeküdt vele, a pipa a szájában, a pipában a tűztojás és
elaludt. Éjszaka kikelt a tűzmadár a tojásból, talált ennivalót
köröskörül, – «ropp-ropp!» jöttek a többiek is egész seregestül,
betöltötték az egész szobát, fel a háztetőre, – «ropp! ropp! ropp!»
megnőttek nagyra, rettenetesre, s megemészték a rossz embert
házastól, kincsestől, míg csak porrá nem lett.</p>
<hr class="chap" />
<p><span class="pagenum"><a name="Page_112" id=
"Page_112">-112-</a></span></p>
<div class="chapter">
<h2>RÉGI REGE IZABELLÁRÓL.</h2>
</div>
<p>Egy régi svéd regét olvastam egyszer, mely most önkéntelenül
eszembe jut.</p>
<p>Egy svéd halász korsóba pecsételt tündért halászott ki a tenger
fenekéről, s a felszabadult tündér jutalmul azt fogadta, hogy
mindent megad neki, a mit csak kivánni fog.</p>
<p>A halász hazafutott a feleségéhez, azt kérdezte meg, mit
kivánjon.</p>
<p>A felesége Ilzebill (Izabella, Jezabel) azt mondta neki: kérjed
a tündértől, hogy tegyen meg engem a leggazdagabb majorosnévá a
vidéken.</p>
<p>A szellem megadta, a mit Ilzebill kivánt.</p>
<p>De Ilzebillnek ez nem volt elég, nemsokára visszaküldte az urát
a tündérhez:</p>
<p>– A feleségem, az Ilzebill, azt akarja, hogy grófné legyen.</p>
<p>A szellem adott neki palotát és uradalmat.</p>
<p>Kis idő mulva megint jön a halász:</p>
<p>– A feleségem, az Ilzebill, most meg azt akarja, hogy királyné
legyen.</p>
<p>A tündér adott neki trónt és országot.</p>
<p>Még ez sem volt az asszonynak elég. Idő vártatva ismét sompolyog
a tündérhez a volt halász, csak előadja az asszony kivánságát.</p>
<p>– A feleségem, az Ilzebill, már meg azt kivánja, hogy ő legyen a
római pápa. <span class="pagenum"><a name="Page_113" id=
"Page_113">-113-</a></span></p>
<p>A tündér már haragudott, de megadta a kivánságát.</p>
<p>És még egyszer eléje került Ilzebill férje.</p>
<p>– Mi kellene még? – rivallt rá a tündér menydörögve.</p>
<p>– A feleségem, az Ilzebill most már azt akarja, hogy ő legyen az
úristen.</p>
<p>– Eredj haza, – dörgött a tündér szava, – ott ül már Ilzebill a
halászkunyhóban és foltozza a rongyos hálókat.</p>
<hr class="tb" />
<p>És Ilzebill ott ült valóban a halászkunyhóban és halakat sem
fogott már rongyos hálókkal, miket összefoltoz.</p>
<hr class="chap" />
<p><span class="pagenum"><a name="Page_114" id=
"Page_114">-114-</a></span></p>
<div class="chapter">
<h2>A GONDVISELÉS EGY REPÜLŐ VIRÁGMAG TÖRTÉNETÉBEN.</h2>
</div>
<p>Egyszer a Dunán utaztam fölfelé a gőzösön, a hol szörnyen hosszú
időm volt a világ mostani szomorú állapotairól gondolkoznom.
Semerre kilátás valami jobb után. Az ember azt sem tudja már, hogy
miért él? És tulajdonképen mi dolga van odáig, a míg meghal.</p>
<p>A terem egyik gömbölyű ablaka nyitva volt, s azon a meleg nyári
szellő szabadon fujdogált be. Egyszer e szellővel egy repülő
virágmag lengett be az ablakon át, egyike azon vándoroknak, miknek
szárnyakat adott a természet, hogy keressenek maguknak jövőt.</p>
<p>Elnéztem, hogy mi lesz belőle. Ez a virágmag a tulsó partról
jött idáig. Missziója lett volna neki átmenni az innenső partra, s
ott talán uj ivadékot alapítania. Vajjon mi lesz belőle?</p>
<p>A repülő virágmag a szobai légáradatban lomhán libegett ide s
tova s nem talált kijárást ebből az ismeretlen kelepczéből.</p>
<p>Egyszer rászállt egy utazó hölgynek a kalapjára s ott megrekedt
a sok strucztoll között; jött azonban egy besétáló utas, az
szerencsésen leverte a sétabotjával a hölgy kalapját, s a virágmag
ujra repült.</p>
<p>Azután beleesett egy buzakereskedő poharába, csupa bor lett, az
kilökte a pohárból, a földre tapadt.</p>
<p>Azután elnéztem ismét, hogy szedi fel magát lassankint, hogy
szárítja meg vékony pilléit; egyszer aztán <span class=
"pagenum"><a name="Page_115" id="Page_115">-115-</a></span>
felkerekedett egy krinolin, s a támadt szélvészben a virágmag ismét
magasra emelkedett; azután addig kereste sorba az átelleni
ablakokat, míg talált egy olyan keskeny nyilást, mint az ujjam;
azon hirtelen kisuhant s megmenekült.</p>
<p>Sokáig néztem utána, a míg kivehettem, hogy igyekezett a másik
partot elérni.</p>
<p>S ez ekkor nekem nagy vigasztalás volt. Ha ez a virágmag még a
tömött gőzhajó belsején is keresztül tudott törni, hogy czéljához
eljusson: hát én hogy csüggednék el akkor!</p>
<hr class="chap" />
<p><span class="pagenum"><a name="Page_116" id=
"Page_116">-116-</a></span></p>
<div class="chapter">
<h2>A SZERELEM ÉS A KIS KUTYA.</h2>
</div>
<p>Vajjon mi köze lehet a szerelemnek és a kis kutyának
egymással?</p>
<p>Az én kedves barátom, Tóni, nagyon szerelmes volt egy fiatal
szép leánykába; a kibe én épen nem voltam szerelmes.</p>
<p>Nem azért, mintha én a csunya leányokba volnék szerelmes, vagy
hogy fölöslegesnek tartanám valakit szeretni, a kit már más is
szeret; hanem csak azért, mert az egyik szeme kék volt, a másik meg
fekete.</p>
<p>– Totó! vigyázz magadra; ez a kétféle szem nem jelenthet semmi
jót; az egyikkel rád kacsint, a másikkal meg másra; a kék szemével
hű marad hozzád, a feketével megcsal.</p>
<p>Totó azt felelte rá, hogy az nem igaz; sőt inkább a kétféle
szempár a nappalt és az éjszakát egyesíti magában, s tulajdonképen
ő mindig a hűtelen, mert egy kékszemű és egy feketeszemű kedvese
van.</p>
<p>Hanem hát nekem nem tetszett a dolog, s Antalnak sokat kellett
miatta szenvedni.</p>
<p>– Látod, ha elveszed, bajod lesz vele; mert nem nevezheted
«feleségnek», hanem csak «<sup>2</sup>/<sub>4</sub>-ségnek».
Lehetetlen, hogy két különböző férfi oldalbordájából ne volna
alkotva; ne vedd el.</p>
<p>Totó aztán dühbe jött, felmondta a barátságot.</p>
<p>– Mit beszélsz te nekem? Apám vagy te nekem? anyám vagy te
nekem? bátyám, vagy néném vagy te <span class="pagenum"><a name=
"Page_117" id="Page_117">-117-</a></span> nekem? Keresztapám vagy
te nekem? Semmim sem vagy! Még csak háziuram sem! Mit állsz az én
boldogságom lovai elé? Azt mondom, hogy «haó!» s ugorj félre, mert
elgázoltatlak. Csak azért is elveszem.</p>
<p>Miután pedig én csakugyan nem tudtam bebizonyítani sem azt, hogy
apja, anyja, bátyja vagy nénje avagy keresztapja, de még csak
háziura is volnék, kénytelen voltam félreállani az útjából s hagyni
őt kerékkötő nélkül alákocsizni a házasság völgyébe. Ha szerencséje
van, meglehet, hogy féluton beledül az árokba s csak a kezét töri
ki; ha pedig szerencsétlennek hivatott, akkor leér a völgybe s
kitöri a nyakát.</p>
<p>Csakugyan szerencséje volt, s feldült a fele úton
hintajával.</p>
<p>Egy este nagy resolutióval jön hozzám:</p>
<p>– No pajtás, nem veszem el Lehelkét.</p>
<p>– Tán kiadott rajtad?</p>
<p>– Nem. Valamit tapasztaltam nála.</p>
<p>– Ugyan mit?</p>
<p>– Hát ezelőtt egy órával a kertben sétálgattunk, andalogtunk,
érzelegtünk, én verseket is mondtam, ha jól emlékezem rá; ő
kaczagott fölöttük, s én azt hittem, hogy így csak az angyalok
kaczaghatnak; – a midőn véletlenül elénk ténfereg egy kis kölyök
pumikutya, valami öthetes kis ebecske, a mi még csak úgy evezik a
földön a talpaival, mikor megy, s ez a Lehelke elé érve, furcsa
hízelkedéssel kezdi a farkát csóválni, persze még azt is most
tanulja, s egyik fülét hegyesen felemeli, a másikat meg
alákonyítja. Én nem tudnám úgy. – Erre Lehelke lehajol a kis
kutyához s megfogva annak hozzáemelt hegyes fülecskéjét két fehér
ujjacskájával, annál fogva felemeli a levegőbe. A kis ebkölyök
ordított, viczánkolt, Lehelke pedig nevetve fenyegeté másik fehér
keze mutató ujjával; «no no: hallgatni szépen, meg nem mukkanni!»
míg aztán szegény kis teremtés csakugyan elhallgatott s úgy maradt
fülénél fogva a levegőben <span class="pagenum"><a name="Page_118"
id="Page_118">-118-</a></span> függve. Azután Lehelke megint
letette a földre; a kis pumi nagy nyöszörögve odább tipegett;
Lehelke úgy nevetett rajta. Én pedig alig vártam, hogy a
felsőkabátomhoz jussak és jojczakát kivánhassak neki. Úgy hiszem ez
elégséges búcsúvétel további nem találkozásra. Nem, tisztelt
barátném, az én füleim nem állanak ki ilyen manővereket.</p>
<p>Így mentette meg Tóni barátomat a kis pumikutya egész életére
való veszedelemtől.</p>
<hr class="chap" />
<p><span class="pagenum"><a name="Page_119" id=
"Page_119">-119-</a></span></p>
<div class="chapter">
<h2>A CZIGÁNYASSZONY JÓSLATA.</h2>
</div>
<p>Az én anyai nagyapám nemes Pulay Dávid volt, birtokos Banán. (A
név ismeretes Rákóczi emlékirataiból, mint a fejedelem
titkáráé.)</p>
<p>A népdal azt mondja: «Bőny, Bana, Bábolna, Szép leányoknak
kápolna». Neki is volt két szép leánya: Zsófia és Mária. Zsófia
előbb ment nőül Konkoly-Thege Antalhoz, ó-gyallai birtokos
nemeshez, kinek unokái most is élnek és munkálkodnak a köztéren
Komáromban; Mária azonban még hajadon volt a napoleoni nagy
hadjárat idejében. Kérője akadt volna elég; azok között volt egy
híres, nevezetes ember: az <i>Erbia</i> szerzője. Híres ember
akkor; most már elfeledték; még a neve sincs fölemlítve a magyar
irodalom történetében. Pedig de nagyon olvasták hajdan ezt a
regényt.</p>
<p>Ki ne tudta volna ezt a röpke mondást: «Jaj neked Abules,
megölted Agétást!» Ki ne danolta volna ezt a bús zsolozsmát: «Oh
nagy egek, rátok appellálok, Hogyha még nagyobb kínra találok,
Összeroncsolt tagjai testemnek Lesznek bizonysági
szerelmemnek.»</p>
<p>Ennek a regénynek a szerzője is megkérette Pulay Mária kezét,
násznagy által, a hogy illett. A násznagy a szomszéd volt: egyéb
ajánlatos okok mellett azt is felhozta, hogy ő neki azt igérte a
jeles kérő, hogy ha kedvező választ kap, a háza nádfödelét, mely
már ugyan rongyos, ki fogja tataroztatni. De biz ő mégis csak
kosarat kapott. Mária már akkor jegyben járt egy fiatal
<span class="pagenum"><a name="Page_120" id=
"Page_120">-120-</a></span> ügyvéddel, nemes Ásvai Jókay Józseffel.
Az egybekelés halasztást szenvedett a kitört franczia háború miatt:
a vőlegénynek kardot kellett kötni s mint hadnagynak a nemesi
fölkelő sereggel táborba szállni. Menyasszonya édesanyjával együtt
a <i>logerben</i> is meglátogatta Komárom alatt, bőséges élelmi
szereket szállítva szeretett vőlegényének. Bizony csak a véletlenen
mult, hogy őt ujra látta. A győri ütközetben került a komáromi
zászlóalj a tűzkeresztségbe; állta vitézül a peloton-tüzet. Egyszer
a kapitány odalép a hadnagya elé valami utasítással; abban a
perczben jön egy golyó, mely a kapitányt találja. Az holtan esik
el, Jókay József élve marad. A komáromi század aztán vitézül
keresztülvágja magát az ellenségen.</p>
<p>Pulay Mária ezalatt otthon várta a híreket a csatatérről, a
miket egyre hordtak a futó menekülők. Járt a kertben, járt az
udvaron s közben olvasgatta, aggodalmai csillapítására – az
Erbiát.</p>
<p>Egyszer csak bevetődik a portára, szamár-vontatta kordén, egy
czigányasszony. «Egy kis <i>szerencsét</i> mondanék, ha
meghallgatnák.»</p>
<p>Mária meg akarta tréfálni a jósnőt:</p>
<p>– No, hát gyere ide, nézz a tenyerembe: asszony vagyok, áldást
várok: fiam lesz-e vagy leányom?</p>
<p>A czigányasszony vigyorogva nézett Máriára:</p>
<p>– Dehogy vagy te asszony, drága kincsem. Más az asszony szeme;
leány vagy te még, vőlegényedre vársz.</p>
<p>– No hát jövendöld meg, ki lesz a vőlegényem? Elvesz-e engem az,
a ki ezt a könyvet csinálta?</p>
<p>A czigányasszony belenézett Mária tenyerébe, s nagy suttogva
mondá: «A te vőlegényed mostan vitézkedik; de nem hal meg, haza
kerül; hanem azért ez a könyv is megszáll téged: akárhová eldugod,
kinő a földből, nagy fa lesz belőle, a kinek minden ágán csupa
könyv terem majd, annyi, mint vadkörtefán a vaczkor.»</p>
<p>Nagyot nevetett Mária a czigányasszony bolondos jóslatán, adott
neki kenyeret, szalonnát s tovaküldte. <span class=
"pagenum"><a name="Page_121" id="Page_121">-121-</a></span></p>
<p>… Mikor a legelső regényemet megirtam, akkor mesélte el ezt
nekem az édesanyám.</p>
<p>… Hej, te czigányasszony! Minek volt neked ezt a bolond jóslatot
mondanod? Az a nagy bolond vadkörtefa még most is minden évben ujra
meg ujra virágzik s hullatja az átkozott sok vaczkort…</p>
<hr class="chap" />
<p><span class="pagenum"><a name="Page_122" id=
"Page_122">-122-</a></span></p>
<div class="chapter">
<h2>EGY NEVEZETES CSÓK.</h2>
</div>
<p>… Jól találja a magyar közmondás: «hetesével jár a rossz». – Nem
volt elég a politikai nyomorúság, a nemzeti élet tespedése: még
hozzá kellett szegődni a gazdasági tönkrejutásnak is. Az egész
magyar Alföldön, Mármarostól Torontálig, inség volt. Januártól
kezdve augusztusig nem adott az ég egy könyhullatásnak beváló esőt.
Az őszi vetés, buza, rozs, nem ment kalászba, a tavaszi ki sem
kelt, a kaszálókon nem zöldült ki a fű. A folyamok kiapadtak, a
Körösök, a Berettyó fenékig kiszáradtak: a tikkadt folyammederben
ástunk kutakat, azokból merítettük a vizet; a rendes kutakban a
kavicsot horzsolta a veder. – Puszta volt az egész tájék, madár sem
repült az égen.</p>
<p>Olyan képet mutatott az egész Alföld, a minőn csak hegymászók
álomrémlátásai ragadják végig a beteg képzelődést: a sivatagok,
homok, televény, szikföld, egyetlen zöld oáz nélkül. Hamu volt
minden. A forgószél vihartölcséreket kavart fel a porból s
végigborította vele az eget: – az volt a felhő…</p>
<p>Gulyák, ménesek, nyájak nem voltak láthatók a négy víz között,
azokat felhajtották a hegyek közé, meg a Dunán tulra: feliben adták
kinyaraltatásra; vagy agyonverték. Utczaszerte födélfosztottan
álltak a házak; a zsúpot leszedték takarmánynak. Csak a gyermekek
meg a nők maradtak otthon, a férfiak elvándoroltak messze földre
munkát keresni. A duskálkodó alföldi magyar <span class=
"pagenum"><a name="Page_123" id="Page_123">-123-</a></span>
napszámba szegődött. De olyan házakat is láttunk, a miknek minden
ablaka vályoggal volt berakva; ott még egy házőrző lélek sem maradt
honn.</p>
<p>– Hát a kormány? – Ez más lapra tartozik.</p>
<p>– És a hirlapok! – No no!</p>
<p>Én versben próbáltam leírni az inséget: még azt is elkobozta a
czenzura.</p>
<p>Hanem valami mégis maradt meg: valami organikus működés, a mi a
tetszhalottban fenntartja a vérkeringést. Ezt úgy hívják, hogy
«társadalom».</p>
<p>A magyar társadalom kimondta a jelszót: «Magyarországon nem
szabad senkinek éhen meghalni» – úgy lett. De nem csak ezt, hanem
még azt is följegyezte a napok krónikája, hogy az egész inséges év
alatt nem fordult elő rablás, lopás, erőszakoskodás. Az éhező
sokaság nem rohanta meg a gazdagok kastélyait, a kereskedők
telepeit, nem kezdett testvérharczot az utolsó darab kenyérért:
várt türelmesen a segítségre. Honnan fog az jönni? azt nem tudta,
de hitte.</p>
<hr class="tb" />
<p>A társadalom a legnagyobb úr a földön. Mikor az tenni akar, az
előtt nincsen lehetetlenség.</p>
<p>Azt beszélik, hogy van egy «komité», mely a magyar társadalom
nagy villanygépét igazgatja.</p>
<p>Hogy ennek van saját adminisztrácziója, póstarendszere, serege,
kincstára.</p>
<p>Ezúttal csak a kincstárról volt szó.</p>
<p>Előkelő úrhölgyek, a polgári osztály hölgyeivel egyesülten, egy
nagyszerű bazárt alakítottak az inség enyhítésére.</p>
<p>Tüneményes látvány volt az! Szépség, bűbáj, előkelő rang,
művészet, egy közös csarnokban, a hol mindent lehetett kapni jó
pénzért, a mire csak az embernek nincs szüksége. (Én is kaptam egy
szivarszipkát, meg egy olvasót.)</p>
<p>Minő tündérvilág volt az ott egy hosszú sorban. <span class=
"pagenum"><a name="Page_124" id="Page_124">-124-</a></span> A
vásáros hölgyek minden nemzet képviseletében: csak a vásárló
férfiak voltak magyar nemzeti ruhában. Az a kis savojárd leány, a
ki a szivarszipkával boldoggá tett, manapság már nagymama.</p>
<p>De legszebb volt a szépek nagy szanhedrinjében az a bretagnei
hölgy, a ki a pezsgős sátorban a habzó Cliquot-t osztogatta. Egy
forintért egy hajnalka nagyságu pohárral; de lehetett alkudni is:
egy aranytól száz forintig fölfelé. S milyen kecscsel tudta
kinálni! Nincs az a franczia nő, a ki szeretetreméltóságban túltett
volna rajta. Volt is nagy tolongás a kantinja körül: még a szűröm
is leszakították a nyakamból, a míg oda birtam furakodni: de én is
letiportam egy pár hazafinak a sarkantyúját.</p>
<p>Csak azt az egyet sajnáltuk mi: (a többség) a bájos grófnénál,
hogy ő egy ó-konzervativ czelebritásnak a felesége.</p>
<p>Egyszer aztán a vásárló férfi-tömeg önkényt kezdett tért nyitni
egy újon érkezett kiváló alak előtt, ki a pezsgős sátor felé
tartott. Jelezhetem «kiváló» alaknak: mert róla is elmondhatni, a
mit a régi ének dalol Szent Lászlóról: «vállaitól fogva mindeneknél
magasb.» Szebb férfit óriási termetben nem láttam soha. S a modora
csupa varázs volt. Férfinak, asszonynak bálványa egyaránt. Ilyennek
emlegetik a debreczeni képviselőház alelnökét a kortársak. Neveket
nem említek; úgy is tudja azt minden ember.</p>
<p>Még azzal is kitünt az egész társaságból, hogy soha sem hódolt
meg a magyar divatnak, a melyből mi akkor valódi kultuszt
csináltunk. Valamennyi czifra szűrös, pitykés, dolmányos,
huszárcsizmás, túri süveges, kócsagos, darutollas, paszomántos
eleganczia közepett ő képviselte egyedül az európai divatot;
sötétkék kabátjával, hasonszínü pantalónjával, angolos
utazósipkájával. Ahhoz is nagy bátorság kellett.</p>
<p>Azt ugyan tudta minden ember, hogy ez csak kivülről <span class=
"pagenum"><a name="Page_125" id="Page_125">-125-</a></span> angol:
belül a legjobb magyar, – de hátha akad valaki mégis, a ki nem
tudja.</p>
<p>A pezsgős sátor előtt a bájos vivandière megkinálta az újon
érkező vendéget egy pohár pezsgővel.</p>
<p>– Pezsgőt nem kérek, – szólt az mosolyogva.</p>
<p>– No hát bordóit, vagy sherryt. Szabad válogatni.</p>
<p>– Ha szabad a válogatás: akkor kérek a grófnétól egy csókot.</p>
<p>A büszke szépség arcza elébb mélyen elpirult erre a merész
szóra; de a másik pillanatban egész istennői nyugalommal felelt
rá:</p>
<p>– Azzal is szolgálok – az inségesek javára: – a díja ezer
forint.</p>
<p>A daliás alak mosolyogva bontotta ki a tárczáját, kivette belőle
az ezerforintos bankjegyet s átadá a bájos grófnőnek.</p>
<p>És aztán kapott érte egy ideális csókot, mely inkább lehellet
volt: az álomtündér csókja: melynek villanyszikráját csak az álmodó
érezte: de a tündér maga nem.</p>
<p>Nagy híre lett ennek a drága csóknak. A hazai lapok után a
külföldiek elhiresztelték országnak-világnak: dicsérő diatribákat
zengedezve egyhangulag a csók kérőjére és adójára egyaránt.</p>
<p>Ebbe a szép harmóniába azonban nemsokára egy disszonáló hang is
keveredett.</p>
<p>Valaki féltékeny lett e miatt a csók miatt a mi daliánkra. Nem
valami szép asszony, ámbár nő neve van: az emigráczió.</p>
<p>A volt alelnököt azzal gyanusították, hogy ez által jelezte
áttérését az ó-konzervativ táborba. Egy hirlapi czikkben
«judás-csókról» is beszéltek.</p>
<p>S kicsiny hija, hogy igen komoly következése nem lett ennek a
gyanunak.</p>
<p>Kortársaim emlékezni fognak bizonyára amaz elfelejthetetlen
alakra, a ki a hatvanas években mindenütt látható volt, a hol
valami akczió készült. Olasz volt a <span class="pagenum"><a name=
"Page_126" id="Page_126">-126-</a></span> neve, de a leghevesebb
magyar vér lüktetett a szivében. Ő viselte a legfeltünőbb magyar
népjelmezt, a legpengőbb sarkantyúkat, a legczifrább szűrt s a
leghosszabb csáti ólmos botot: s ebben a kosztümben járta be fél
Európát, Berlint, Párist és Olaszországot; beszélt minden európai
nyelvet, roppant olvasottsággal bírt, szikrázó elmésség volt a
beszédében, füszerezve politikai őrjöngéssel, bejárata volt minden
diplomatához és összeköttetése minden titkos társasággal.</p>
<p>Mikor Schmerling az adót közhatalommal hajtatá be
Magyarországon, a mi olasz-magyar bárónk, kinek nagyterjedelmű
birtoka volt Temesmegyében, az egész sok ezer holdas területét
bevetetlen hagyta, kastélyából minden bútort elprédált, marháit,
nyájait eladta, otthagyta kopáron az egész birtokát, hogy az adót
meg ne vehessék rajta, s mikor a négy lovát lefoglalták a hátralék
miatt, rájuk zárta az istállóajtót s ott hagyta őket veszni éhen;
maga kiment külföldre s évekig nem került elő.</p>
<p>Ebben az inséges esztendőben aztán ismét megjelent közöttünk.
Nagyon tetszett neki, hogy most már az egész Alföld úgy néz ki,
mint az ő bánsági dominiuma.</p>
<p>Egy este az én volt alelnök barátom és az olasz-magyar báró
barátom összekerültek a nemzeti szinháznak – akkoriban úgynevezett
kaszinó-erkélyén.</p>
<p>Ott számozott karszékek voltak, a mikhez a jegyeket a kaszinó
komornyikjánál lehetett váltani.</p>
<p>A volt alelnöknek rendesen fentartott széke volt ott: mindennap
eljárt a szinházba.</p>
<p>Ezuttal elfoglalva találta a rendes helyét. A tulipántos
szűrgallérról ráismerhetett a bitorlóra.</p>
<p>– Kérlek, barátom, – szólítá meg udvariasan, – tévedésből az én
helyemre ültél.</p>
<p>A megszólított hetykén felelt vissza:</p>
<p>– Ehj! ülj más helyre! Egyik szék olyan, mint a másik.
<span class="pagenum"><a name="Page_127" id=
"Page_127">-127-</a></span></p>
<p>Erre aztán a volt alelnök a vállára ütött türelmetlenül.</p>
<p>– Menj innen! Keresd fel te a magad számát: ez az én helyem.</p>
<p>A báró erre fölkelt s ott hagyta a szinházat.</p>
<p>Másnap reggel, valami hirlapi ügyben meg kellett látogatnom az
én daliás barátomat.</p>
<p>– Nézd csak, micsoda ügyem keveredett ezzel a szeleburdival.</p>
<p>S kezembe adta az általa hozzá intézett levelet.</p>
<p>Ez volt a tartalma:</p>
<p>«Te, valamint az életben nem tudod megtalálni a helyedet: úgy a
szinházban sem tudsz a helyedre találni.»</p>
<p>Itt világos a sértési szándék.</p>
<p>– Már el is küldtem hozzá a segédeimet.</p>
<p>Én, a mint a hirlapi ügyet elvégeztem a volt alelnökkel,
egyenesen siettem a báró lakására.</p>
<p>Jó barátom volt mind a kettő, képviselőtársaim a mult
országgyülésről.</p>
<p>Egyenesen megmondtam neki, hogy miért jövök hozzá.</p>
<p>– Ennek a párbajnak nem szabad megtörténni.</p>
<p>– Már pedig az meg fog történni közöttünk, – mondá a báró, – s
vagy én lövöm őtet oda a földre, vagy ő lő engem oda. Már a segédek
kezében van az ügy.</p>
<p>– Te azonban megfordítod ezt az ügyet azzal, hogy odamégy a mi
barátunkhoz s visszakéred tőle azt az inzultáló levelet.</p>
<p>Azt hittem, hogy rögtön megesz. Óriási erejű atléta volt, akár
széttéphetett. Tajtékzott a szája, mikor hozzám beszélt.</p>
<p>– Én vonjak vissza egy sértést, a mit szándékosan követtem el? –
Én! – S már öklében volt a buzogánya, hogy agyonüt.</p>
<p>Én aztán csak egy pár szót súgtam a fülébe s arra a dühbejött
oroszlán egyszerre lecsendesült, nagyot hallgatott. <span class=
"pagenum"><a name="Page_128" id="Page_128">-128-</a></span></p>
<p>Aztán hirtelen felkapta a fejét s nagyot ütött a vállamra súlyos
tenyerével.</p>
<p>– No, pajtás, most láttál valamit, a mit még ember nem látott
soha: a tűzokádó sárkányt aportirozni.</p>
<p>Azzal a karom alá ölté vaskarját s vitt magával nagy rohanva
egész a volt alelnök szállásáig. Ott elbucsuzott tőlem s felrohant
a lépcsőn.</p>
<p>Este találkoztam a kaszinóban az én daliás barátommal.</p>
<p>Megszorította a kezemet és súgva mondá:</p>
<p>– Ott volt a leveléért a mi barátunk; visszakérte, azt mondta,
vegyem nemtörténtnek. Megmondta, hogy te voltál nála.</p>
<p>… De hogy mi volt az a pár suttogó szó, mely a dühös oroszlánt
kezes báránynyá szelidítette át?</p>
<hr class="chap" />
<p><span class="pagenum"><a name="Page_129" id=
"Page_129">-129-</a></span></p>
<div class="chapter">
<h2>AZ UTOLSÓ VERS ÉS AZ UTOLSÓ GOLYÓ.</h2>
</div>
<p>Julius 29-ikén Marosvásárhelytt két régi ismerős találkozék
össze Bem előszobájában. Az egyik egy fiatal, halvány férfi,
komoly, hallgatag ajkáról, lelket hirdető szép magas homlokáról,
merész lángszemeiről, ziláltan felfésült hajáról, egész tekintete
megkapó kifejezéséről széles e világ ismeri őt s Petőfinek híja. A
másik egy athletai alak, izmos, csontos termet, irtóztató kezekkel
s hosszú karokkal; arcza sovány, jellemzően hajlott sas-orral. Ez a
hadsereg legmerészebb lovagja, Zeyk Domokos; az ősz hadvezér
kedvelt galoppinja, a kiről azt mondá, hogy legörömestebb bízza rá
izeneteit, <i>mert ez nem kerülgeti az ágyúgolyókat, hanem azt
szokta, hogy keresztülnyargal két egymásra ágyúzó üteg között</i>.
Hogy a szászrégeni csata és visszavonulás hírével Bem apóhoz
jöhessen, egy útját álló muzulmán portyázó csapaton kelle
keresztülvágnia magát. Mutatta a kardját, melynek az éle egészen
hasznavehetetlenné volt csorbulva a cserkesz-dárdák hegyeinek
hosszú vasalásain.</p>
<p>Petőfi erre leoldta saját kardját, s megkinálta vele Zeyk
Domokost.</p>
<p>– Cseréljük el kardjainkat. Velem úgyis letetette a kardot a
belügyminiszter s közkatonának minek a kard! Csak azért, hogy
utánam csörömpöljön az utczán, nem viselem.</p>
<p>Petőfi pedig jó katona volt, nem csupán dilettáns, mint eddigi
életírói hitték. Tiszttársa, Papp Lajos tanúsága <span class=
"pagenum"><a name="Page_130" id="Page_130">-130-</a></span> szerint
a Szebentől a piskii hidig vívott elkeseredett harczban a költő
harczvonalban küzdött s vitézül megállta a tüzet.</p>
<p>Hanem azontúl Bem apó, ki nagyrabecsülte a költőt s fel tudta
fogni szellemi értékét, azt a rendeletet adta tiszteinek, hogy ne
bocsássák őt többé oly veszélyes pontokra, hová lángszenvedélye
viszi.</p>
<p>Tiszti rangjáról leköszönése után ő maga is csak önkénytesnek
tekinté már magát.</p>
<p>Tehát a vitéz Zeyk Domokos elfogadta a költőtől a cserébe kinált
kardot.</p>
<p>Ez a kard párja volt az enyimnek. Két hasonló kardot kaptunk a
márcziusi napokban ajándékba egy buzgó hazafitól. Gyönyörű két
damaszczén aczél volt, hegyével markolatáig hajtható széles
pengéjű. Én az enyémet ugyanez időben adtam át Földváry ezredesnek,
a váczi és isaszegi csata hősének.</p>
<p>– Bízd rám te a kard dolgát, barátom, – mondá Zeyk Domokos
Petőfinek, – a te fegyvered hatalmasabb ennél. Majd teszek én még
egyszer a te kardoddal valamit, a mit megénekelhetsz!</p>
<p>– Ott leszek hozzád közel, – igérte a költő.</p>
<p>Másnap megindult Bem Marosvásárhelyről Segesvár felé, az orosz
hadvezért, Lüderst fölkeresni.</p>
<hr class="tb" />
<p>Petőfi Bemnél a főhadiszálláson több izben találkozott egy
emberrel, a kinek a nevét nem tudta kimondani. Lengyel volt.
Sokféle nyelven beszélt, de mindeniken rosszul. Nem volt katona, s
úgy látszott, mintha nagy korhely volna, mert mindig rongyos ruhája
volt. A rongyokkal aztán valóságos luxust űzött, minden héten más
rongyba volt öltözködve. Petőfi szerette azt az embert, mert látta,
hogy Bem is szereti; ez a rejtélyes ember pedig viszont Petőfit
becsülte nagyra, nem azért, mert költő, azt ő nem értette; hanem
azért, mert látta, hogy Bemnek kedvencze – s aztán nem nézi le a
szegény embert, a ki rongyos. <span class="pagenum"><a name=
"Page_131" id="Page_131">-131-</a></span></p>
<p>Most már tudjuk, hogy az a sajátságos ember ki volt? Bemnek
tábori kéme.</p>
<p>Mikor Petőfi a hadvezér szállását elhagyta, ismét találkozott
azzal az emberrel. Ez azt súgta neki: «Holnap meleg napunk
lesz.»</p>
<p>Akkor jött Lüders táborából.</p>
<hr class="tb" />
<p>A meleg nap csak harmadnap következett be, melyet a vörös betűs
gyászünnepek közé e névvel jegyzett be a történelem: «segesvári
ütközet». (Tévesen, mert fehéregyházi ütközet volt.)</p>
<p>A harcz elején kedvezett a jó szerencse a magyar fegyvereknek. A
jobbszárny kiverte az oroszok balszárnyát Fehéregyházából s a
falura támaszkodva kezdé meg a harczot az oroszok ellen.</p>
<p>Itt látták Petőfit még sokan, a leégett falak romjai között.</p>
<p>Nem vegyült a lármás csoportok közé: olyan helyeket keresett, a
hol nem háborgathatja senki, s a honnan a csata folyamát közelből
szemlélheti. Legutóljára látták őt egy elpusztult ház
sütőkemenczéjén állva. Minő piedesztál ehhez a szoborhoz! Majd
leült a romra s hátát a falhoz támasztotta. Fegyvere már nem volt.
Egy tábori távcső volt kezében, melylyel a csata folyamát
szemlélte, s térdén kitárt jegyzőkönyve feküdt: abba koronkint
jegyzett valamit. Volt, a ki azt megfigyelte.</p>
<p>A harcz balul ütött ki. A túlnyomó orosz erő, megkerülve a
magyarok hadállását, zavarba hozta soraikat. Az élő szobor az
agyagtalapzaton látta az orosz lovasság rohama alatt szétbomlani a
zászlóaljakat, mik sortűzzel fogadták a támadókat, s aztán a
segélyül siető huszársággal összekeveredve, tovább hömpölygeni. Egy
része a menekülő csapatoknak mellette rohant el. Vágtató lovasság,
dübörgő ágyúk tűntek el mellette, mint kisértetes álomkép. Talán
kiáltottak is rá, hogy ő is meneküljön; azt nem hallotta.
<span class="pagenum"><a name="Page_132" id=
"Page_132">-132-</a></span></p>
<p>A ki legutoljára látta őt e helyen, azt mondja, hogy egy orosz
ágyúgolyó oly közel hozzá furódott a falba, hogy az agyagot szeme
közé szórta. A költő letörölte arczáról a port zubbonya szárnyával
és tovább bámulta a látványt, mely lelkét lekötve tartá.</p>
<p>A mit nézett, az egy hősköltemény volt, minőre csak lázálom
adhat eszmét. Mese és csoda.</p>
<p>Az ősz hadvezér, ki arról volt nevezetes, hogy mindig utolsó
volt a vesztett harcztérről menekülésben, a vérengző viadalban
lovastól együtt belebukott egy mocsárba s ott maradt eszméletlenül,
sebesülten.</p>
<p>Hős kisérői, a mint észrevették, hogy eltűnt, visszafordultak
keresésére: megtalálták, lóra ültették ismét és siettek őt
megmenteni.</p>
<p>De a csatatér már egészen az ellenségé volt: s arról csak egy
mocsáron keresztül lehetett menekülni.</p>
<p>Az ingoványon végighúzódott egy keskeny malomárok, annak mind a
két oldalán sűrű nádbozót. E szűk töltésen csak egy lovas számára
van tér.</p>
<p>A dzsidások, kiknek rohama a csatát eldönté, sarkában voltak az
üldözött magyar vezérnek, kit kisérői a keskeny gáton át igyekeztek
megszabadítani. S itt kezdődik a hősköltemény.</p>
<p>Tizenkét vitéz lovag, azok között nyolcz előkelő tiszt,
összebeszélt, hogy a keskeny gáton egyenkint fognak szembeszállni
az üldöző orosz lovassággal, s harczolni fognak, férfi-férfi ellen,
hogy a menekülő vezér számára időt nyerjenek.</p>
<p>Az oroszok sem támadhatták meg őket másként, mint egyesével. A
mocsár nem engedte a tömeges megrohanást; azon a keskeny gáton
kellett karddal kard ellen harczolni.</p>
<p>A védőnek vesznie kellett. Ha egy oroszt legyőzött, jött utána a
másik, míg a kifáradt hős végre sebeitől aléltan bukott le
lováról.</p>
<p>Tízen elhullottak már az egyenkinti harczban. A tizenegyedik
<span class="pagenum"><a name="Page_133" id=
"Page_133">-133-</a></span> volt Papp Lajos. (Most országos
képviselő.) Ezt a küzdelemben egy dzsidadöfés letaszítá lováról; de
még volt annyi lélekjelenléte, hogy lovát kantárjánál fogva maga
után rántsa s azzal az ingoványban elmenekült. Az oroszok nem
gondoltak vele: – nekik Bem kellett.</p>
<p>Most már egyesegyedül állt egy egész üldöző lovascsapat
ellenében Zeyk Domokos. És elfogadta a hősregei harczot. Egy új
Bayard volt, «a félelem és megrovás nélküli lovag», ki egyedül
harczol a hidnál jó kardjával, a Dürandállal egy egész tábor ellen.
S neki is volt olyan jó kardja, s neki is volt olyan költője, ki őt
megénekelje. Ott állt az a romház falán és egész lelkét betölté a
látvány. Ő nézte ezt, és lelkében lánggondolatok gyujtogattak fel
egy egész világot.</p>
<p>Mit hallotta ő most, hogy kiáltozzák föl hozzá a mellette
elfutók: «Menekülj!» Mit hallotta ő a szaladók robogását; mit
hallotta ő most saját nevét? Lelke ott volt, a hol az a hős ül
tomboló paripáján s oszt az ő kardjával halálcsapásokat. Ha e kard
villámlik, ember válik meg lelkétől, s a kit közelébe visz
balsorsa, az vérével fizet meg a megtiprott földnek.</p>
<p>Csákóját már leverték fejéről, haja úgy lobog a szélben, arcza
úgy ég az alkony napsugarában; de még ellenség vérén kívül más nem
fénylik rajta. Vasból van e férfi, nem fog rajta a kard. Már egész
bűvkör van körüle építve holttetemekből s még nincs szándéka
pihenni; ha jobb karja elfásult, baljába kapja át a kardot; az is
csak oly veszedelmesen tud vágni, mint a jobb. Harczol felváltva
jobb és bal kézzel.</p>
<p>Őt bámulta a költő oly elbűvölten! Csoda-e, hogy nem tudott a
látványtól menekülni? Ah, minő lángköltemény volt az, mely e
tekintet alatt szívében fogamzott! Ha az meg volna írva, a hogy
érezve volt!</p>
<p>De nemcsak a költőt igézte meg e dicső jelenet a hős
regevilágból; maga az ellenséges hadvezér, Lüders <span class=
"pagenum"><a name="Page_134" id="Page_134">-134-</a></span> is meg
volt általa hatva. Lüders egy dombtetőről, a Haller-sírbolt mellől
nézte a hősi harczot. Egész tömeg nem bir letörni egyetlen
férfit!</p>
<p>Az orosz vezér nem dühöngött haragjában. Oda nyargaltatá a
harczolókhoz hadsegédét azzal a parancscsal, hogy ezt a nemes hőst
nem szabad megölni: ennek élve kell maradnia.</p>
<p>Az orosz tiszt fehér zsebkendőjét kardja hegyére tűzve vágtatott
a küzdő csapat közé. Parancsszavára félbehagyták a dzsidások a
támadást. <i>Tizenegy</i> halott hevert már a hős előtt. De ki volt
fáradva ő is.</p>
<p>Az orosz hadsegéd odakiáltott hozzá, hogy adja meg magát,
kegyelmet fog kapni, a vezér becsüli őt hősi bátorságáért, ne
áldozza fel nemes vérét.</p>
<p>Még akkor egy csepp vére sem hullott el a hősnek.</p>
<p>Zeyk Domokos erre a szóra fölemelkedett kengyelében, hátra
tekintett. Látta, hogy Bem már oly messze elmenekült az ő harcza
alatt, hogy többé utól nem érhetik.</p>
<p>Akkor hirtelen kirántotta nyeregkápájából pisztolyát. Még egy
utolsó golyó volt hátra.</p>
<p>Ezt a golyót úgy hitta Zeyk Domokos, hogy «az utolsó szó». Mikor
testvére (a mostani államtitkár) aggodalmát fejezé ki előtte, hogy
őt, kit oroszláni vitézsége mellett megölni oly nehéz, elvégre
mégis elfoghatják majd, azt mondá neki pisztolyára mutatva: «Azt
nem tehetik; enyém az utolsó szó!»</p>
<p>– Soha! – kiálta Zeyk Domokos az orosznak.</p>
<p>S azzal főbe lőtte magát.</p>
<p>A költőnek kihullott kezéből a távcső, mikor hősét lebukni
látta. Most tért eszméletéhez. Köröskörül temetői csend volt már.
Saját tábora rég elfutott. Ő egyedül maradt. Védtelenül. Csak
jegyzőkönyvét rejtette el keblébe. Abban voltak utolsó költeményei.
Az tán megvédi őt a haláladó vas hegyétől?</p>
<p>Vagy talán nem? <span class="pagenum"><a name="Page_135" id=
"Page_135">-135-</a></span></p>
<p>Azt mondja az ég: ha elveszett a nemzet, veszszen el a költő is,
ki nagyságáról, honszerelméről énekelt!</p>
<p>Azóta mindig keresik őt.</p>
<hr class="tb" />
<p>Legközelebb Kolozsvárott létemben hallottam, hogy a Petőfi
végperczeiről fűzött kutatás mondaköre még nehány pillanatnyival
odább vezet.</p>
<p>Ama lengyel, ki vele oly sokszor találkozott, mindig másforma
álöltözetben, Bem hajdani hadikéme, most előjött.<a name=
"FNanchor_1" id="FNanchor_1"></a><a href="#Footnote_1" class=
"fnanchor">1)</a> (Eddig nem is tudott róla, hogy Petőfit keresi
valaki s hogy az, a kiről ő tud, olyan drága ember volt: a magyarok
költője; ő csak mint Bem kedvenczét ismeré.) Ez azt állítja, hogy ő
megtalálta Petőfit a segesvári úton sebesülten; ő elvitte őt
Segesvárra s megnevezi a házat is, a hol ápolás végett elhagyta. Mi
történt vele tovább? Hogy meghalt, az bizonyos. S a hős és dalnoka
egy sírban nyugosznak.</p>
<hr class="chap" />
<p><span class="pagenum"><a name="Page_136" id=
"Page_136">-136-</a></span></p>
<div class="chapter">
<h2>TISZTELENDŐ ÉS TISZTELETES.</h2>
</div>
<p class="center">(Nyelvtudományi értekezés).</p>
<p>Tisztelendőnek hívják a pápista papot, tiszteletesnek a
kálvinistát.</p>
<p>Hogy miért van ez a megkülönböztetés? – Ezt meg kell előzni egy
ethnographiai értekezésnek.</p>
<p>Ha a magyar alföldi és dunántúli falusi vendéglőkbe és
csárdákba, húshagyó keddtől elkezdve husvét vasárnapig, átutazó
vendégek érkeznek s a nagy ivóteremben a keresztlábú asztal mellé
letelepednek, a népszokásokban járatos korcsmáros legelőször is
ezzel a kérdéssel interpellálja meg őket: «Pista-e, vagy
Miska?»</p>
<p>S erre a kérdésre a szóvivő vendég azonnal megfelel:</p>
<p>– Én Pista vagyok, de az utitársam Miska.</p>
<p>Ebből aztán megtudja a korcsmáros, hogy az egyiknek vajjal kell
csinálni a túrós csuszát, a másiknak pedig töpörtyűvel.</p>
<p>Mivelhogy Pista annyit jelent, hogy «pápista», a Miska pedig,
hogy «kálvinista».</p>
<p>Az egyik bőjtöst eszik, a másik pedig zsírost.</p>
<p>Azért egy szekéren utaznak és igen jó barátok; csakhogy mindenik
a maga hite szerint idvezül és vacsorál.</p>
<p>Még az idén nem is kerültek e miatt petitiók az országgyűlés
elé. <span class="pagenum"><a name="Page_137" id=
"Page_137">-137-</a></span></p>
<p>Hanem hát a magyar papok nem is olyanok, mint más papok.</p>
<p>A ki egy olaszországi abbét, aztán egy capucinust, meg egy
magyarországi plébánost meglát egymás mellett, el nem hiszi, hogy
azok mind egyforma tisztelendő urak. Az abbé félrecsapott, nagy
karimájú kalabriájával, vállán átvetett, kokettül redőzött
carbonari köpenyével, fényes, csattos lakkczipőivel
menuette-lépésekben himbálja magát végig az utczán; a capucinus
szürke, hosszúfülű paripáján lovagolva, szemérmesen pislog a
csuklyája alól a signorákra, a magyar plébános pedig csak úgy néz
ki, mint más Isten-embere.</p>
<p>Mikor a nagy egyházi küldöttség innen Magyarországból Rómába
utazott: a quiritesek azt hitték, hogy no most látnak majd a
scythiai pusztákról származott zarándokokat, állatbőrökbe burkolva,
mezitláb, bozontos hajjal, övig érő szakállal, s nagy volt a
csalódásuk, mikor kaptak helyettük egy sereg európai divatba
öltözött úri embert, a ki fiakkeren hajtat be az örök városba,
minden zsolozsma-éneklés nélkül. A helyett azonban másnap a
Vatikánban az ünnepélyes allocutio után hatalmas dörgő «éljent»
kiáltottak őszentségének, a pápának, a magyar zarándokok. – A
biboros olasz főpapok elszörnyedtek. – «Hoc non licet!» Aztán
végigjárták a szent város utczáit és piaczait a mi jeles egyházi
méltóságaink, s megesett rajtuk, hogy szivarra gyújtának az utczán.
Erre <i>totus orbis conclamavit</i> – «hoc licet, sed non decet!» –
Estére aztán elmentek az operába s hatalmas tapsolással adtak
kifejezést tetszésüknek. Melyre ismét <i>Roma locuta est:</i> «hoc
nec licet, nec decet!» Papnak nem szabad színházba menni! – No, ha
színházba nem szabad menni, – hát akkor másnap elmentek a circusba.
Ekkor aztán rájöttek a rómaiak, hogy nem jó ezeket a scytha papokat
regulázni; mert még ki tudja, hova lyukadnak ki.</p>
<p>Hátha még azt tudták volna róluk, hogy a szabadságharcz
<span class="pagenum"><a name="Page_138" id=
"Page_138">-138-</a></span> alatt a magyar szerzetesek ott
harczoltak a tricolor zászlók alatt, a népszabadságért!</p>
<p>Hanem hát térjünk arra, hogy miért czímezik a pápista papot
tisztelendőnek, a kálvinistát pedig tiszteletesnek.</p>
<p>Ha az etymologiát hívjuk megoldásul; «tisztelendő» az, a kinek
<i>meg kell adni</i> a tiszteletet; «tiszteletes» az, a kinek már
<i>megadatott</i> a tisztelet. Vegyük, hogy a tisztelet egy
öltönydarab: például reverenda. Már most azé, a ki a «tisztelendő»,
napról-napra mindig új; azé pedig, a ki «tiszteletes», napról-napra
mindig viseltebb. Ez a különbség.</p>
<p>Ismertem egyszer (sőt nagyon tiszteltem) egy tisztelendő és egy
tiszteletes urat, a kik nagyon jó barátságban éltek.</p>
<p>Az egyik volt a tihanyi benedictinusok perjele, a másik a
tihanyi kálvinista lelkész.</p>
<p>A tihanyi székesegyház egyike a legrégibb történelmi emlékeknek;
az alsó építménye még II. Endre király korából való. Egész uradalom
tartozik hozzá, mely a tihanyi félszigeten kívül kiterjed a
Balatonon túl Somogy vármegyére; Füred is hozzá tartozik, híres
fürdőjével, gyógyintézetével és palotáival. A tihanyi kálvinista
ekklézsia pedig egyike a legifjabb filiáknak, melynek hívei csak az
utóbbi évtizedekben építettek templomot az Úr tiszteletére. Hát
bizony «maga harangoz a pap»: azaz hogy harangozna, ha volna
harangja. Afféle kálvinista purgatorium, a hová a legfiatalabb
káplánból felszentelt papot promoveálják, hogy ott az aszketai
erényekben: koplalásban, szomjuhozásban gyakorolja magát, míg «érte
jönnek».</p>
<p>Volt pedig az ottani benczéseknek egy öreg perjelük, a ki
sokszor elsétált a kálvinista papnak a lakháza előtt. Látta, hogy
annak a kéménye nagyon ritkán füstöl. Hát valahányszor azt látta,
hogy nem füstöl a kéménye, bekoczogtatott hozzá s meghítta magához
ebédre. <span class="pagenum"><a name="Page_139" id=
"Page_139">-139-</a></span> Ebéd után meg ott marasztotta
tartlizni. Egy-két hatos mindig maradt nyereségül a kollegának.
Mert hát biz a stóla nagyon soványul fizetett. Nagyon egészséges
hely ez! Tihanyban az egészség-epidemia grasszál. Senki sem akar
itt meghalni.</p>
<p>Egyszer mégis csak megesett ez a rendkívüliség. Maga a kurátor
halt meg. Derék ember volt: az egész falu szerette. A tiszteletes
felvette a stólát s igen szép beszédet mondott a temetésnél. A
perjel is kiment a gyászszertartásra; pedig nem az ő nyájához
tartozott a néhai.</p>
<p>Hazatérést aztán azt mondá a tisztelendő a tiszteletesnek:</p>
<p>– Édes atyámfia az Úrban. A kegyed prédikácziója új volt, hanem
a reverendája ugyan kopott.</p>
<p>– Hát biz ez kiszolgálta a káplánságot, s új palástra nem telik;
mert a híveimnek ott van bár a «Krisztus» a szivükben <i>nagy
betűvel;</i> de nincsen a zsebökben <i>kis betűvel</i>.</p>
<p>– Hát tudja mit. Van én nekem egy szép reverendám; a mit hajdan
a primitiámra csináltattam; most már nem fér bele a termetem.
Fogadja el tőlem olyan szeretettel, mint a milyennel én felajánlom.
Nálam úgyis csak a moly eszi meg.</p>
<p>(Pia fraus volt! A selymet nem bántja a moly.)</p>
<p>Olyan kegyesen volt kinálva, hogy lehetetlen volt szivesen nem
fogadni. A bekövetkező karácsony ünnepen a fiatal tiszteletes már a
tisztelendő szép selyem reverendájában hirdette az igét.</p>
<p>… Olyan ez, mint szent Márton lovag története; de még olyanabb;
mert a kivel szent Márton megosztotta a palástját: az nem volt a
szentnek – antagonistája.</p>
<p>Hát ilyen csodák történtek az én időmben! Hajdan, nagy régen, –
ezelőtt tíz esztendővel.</p>
<p>De ki is nyilatkoztatá a Jehova Isten az ő csodatevő
<span class="pagenum"><a name="Page_140" id=
"Page_140">-140-</a></span> hatalmát az ilyen emberek fölött: s
ilyesmi is csak az «atyák» történetében lehet felírva.</p>
<p>Hát a jó öreg perjelnek mindennapi megszokott sétája volt azon a
keskeny gyalog ösvényen, mely a tihanyi hegyoldal meredélyét
szegélyezi. Ismerik ez ösvényt Tihany minden látogatói, mert innen
szokták előhívni a tihanyi «visszhangot», ki egy teljes hexametert
visszakiált a látogatónak.</p>
<p>A gyalog ösvény oldaláról száz méternyi csapinós meredek
hanyatlik alá a zúgó Balatonig; megszakgatva birkajárás keskeny
csapásaitól; a kiálló sziklákat kökénybokor, földi bodza
takargatja.</p>
<p>Egy séta alkalmával a jó öreg perjelt hirtelen gutaütés érte, s
a mint összeroskadt, legurult a háromszáz lábnyi meredek lejtőn,
egész a Balatonpartig.</p>
<p>Közönséges embernek az egyik is elég e kettős halálból, hogy az
árnyékvilágtól megváljon: és íme, a mi szent emberünknél egyik
halál kiegyenlítette a másikat. Az Úr angyalai megóvták, hogy össze
nem zúzta magát. Csak az orrát törte be. S ez a vérvesztés
megszabadította a szélhűdéstől. Szépen felocsudott és meggyógyult.
S még azután sok esztendeig sétálta végig ezt az ösvényt.</p>
<p>Hát ezek a csodák akkor történtek még, a mikor ha a «Pista» meg
a «Miska» egy asztalnál külön tálból vacsorált is, de a poharát egy
áldomásra kocczintotta össze: egy istenért, egy hazáért, egy
szabadságért!…</p>
<p>… <i>Szülessél újra</i> édes Jézus mi nékünk!</p>
<hr class="chap" />
<p><span class="pagenum"><a name="Page_141" id=
"Page_141">-141-</a></span></p>
<div class="chapter">
<h2>A «MILIEU DU SIÈCLE»<br />
<span class="smaller">MEG</span><br />
A «FIN DU SIÈCLE».</h2>
</div>
<p>Biz ez nem elbeszélés, hanem megtörtént dolog: – épen azért a
legképtelenebb fantasztikus agyszülemény mindazok között, a miket
én valaha papirosra vetettem.</p>
<p>Azt akarom leírni, hogy hogyan jött létre a svábhegyi
templom.</p>
<p>A század közepén jártunk; az ötvenes éveket irtuk.</p>
<p>Akkor minden ember romantikus volt Magyarországon: nemcsak a
magyarok, hanem a tótok, az oláhok is; mindnyájan azt hitték, hogy
lesz még valaha szabad Magyarország, s azon dolgoztak, hogy legyen:
– ez a romanticizmus; – most, hogy megvan, most már senki sem
hiszi, hogy van, s mindenki azon dolgozik, hogy ne legyen: – ez a
realizmus.</p>
<p>Nyaranta kinn laktunk a Svábhegyen: báró Eötvös József meg én.
Akkor volt ám igazán <i>sváb</i> hegy a Svábhegy.</p>
<p>No, hogy mi ketten romantikusok voltunk, az már csak
természetes: hiszen az volt a mesterségünk.</p>
<p>Csaknem mindennap találkoztunk. Hol? Hát az úton.</p>
<p>Tessék elhinni, hogy nincs olyan jó közlekedési eszköz, mint az
embernek a saját lába. Gyalog mentünk be a városba, gyalog is
jöttünk ki. – Volt ugyan mind a kettőnknek szamara, arra
felülhettünk volna; de hova kötöttük volna Pesten? A tudós
társaságnak nincs sövénye. <span class="pagenum"><a name="Page_142"
id="Page_142">-142-</a></span></p>
<p>Útközben aztán beszélgettünk ideális dolgokról.</p>
<p>Többek között, hogy – hátha ezt a Svábhegyet meg lehetne
magyarosítani? (Eötvösnek a gondolatja volt: – én nem mertem
volna.)</p>
<p>– Pedig csak az első alapkő kellene hozzá! – mondá Eötvös.</p>
<p>– Mi lenne az az alapkő? – kérdeztem én.</p>
<p>– Egy templomnak az alapköve. Ha a Svábhegy lakosai minden
vasárnap hallanának magyar prédikácziót, a milyen jóindulatú,
hazafias nép ez a mi svábunk, bizony magyarrá lenne.</p>
<p>– Azt bizony meg lehetne próbálni. Kövünk van elég.</p>
<p>– De hogy lesz ebből fal?</p>
<p>– Összeénekeljük. A hogy ősapánk, Orpheus tette.</p>
<p>A míg a Svábhegyről leértünk (a lejtőn sebesen halad az ember),
készen voltunk a programmal. Hangversenyt rendezünk egy svábhegyi
templom építési költségeire.</p>
<p>– Kik lesznek a közreműködők?</p>
<p>– Hát természetesen a Nemzeti Színház tagjai. Hollósy-Lonovics
Kornélia fog énekelni, az én feleségem fog szavalni, Benza tréfás
dalokat fog közrebocsátani: lesz muzsika is.</p>
<p>– Hol?</p>
<p>– Hát a «Fáczán»-nál. Ez az egyedüli vendéglő, melynek étterme
átalakítható hangverseny-teremmé.</p>
<p>– Hát a publikum? A belépti jegyek?</p>
<p>– A jegyeket a kaszinóban majd emberére találtatja Ürményi
József; az ujságok is rádisputálják a publikumra.</p>
<p>A Zugligetbe ugyan még akkor nem járt se lóvonatú, se omnibusz;
de hát kijön a jó publikum gyalog egy ilyen hangversenyért.</p>
<p>A jó időért majd imádkozni fog a krisztinavárosi plébános. Az
derék magyar hazafi. – A szent ügy érdekében. <span class=
"pagenum"><a name="Page_143" id="Page_143">-143-</a></span></p>
<p>Ezalatt eljutottunk a várhegyig. Az alagutat még akkor fúratta
Ürményi (ez az ő műve volt; bizony megörökíthetnék egy emléktáblán
a nevét), e szerint még a várba is fel kellett ballagnunk, hogy a
lánczhídhoz jussunk. Itt már nehezebb a haladás – a kaptatón.</p>
<p>Itt jött a nehezebb része a feladatnak. Ki legyen az, a ki a
svábhegyi templom felépítésére rendezett hangversenynél a gazda
szerepét elvállalja? Mert hatósági engedély kell ahhoz. Ki megy
Protman úrhoz? Sorba vettük a svábhegyi komposszesszorátust, kinek
a neve hangzanék jól a policáj fülében?</p>
<p>Rájöttünk, hogy mind, valamennyi kompromittált név. Eljutottunk
egész a szomszédomig, Sauer korcsmárosig.</p>
<p>Ezt Eötvös proponálta. Jó ember: van jó <i>neve</i>.</p>
<p>– Hisz az félesztendőre el volt zárva tiltott
fegyverrejtegetésért, – mondám.</p>
<p>– Heuréka! A Nemzeti Színház igazgatója! Hisz az ő tagjai
működnek!</p>
<p>Kolumbus-tojás! Ez jó firma.</p>
<p>Mindent rendbe hoztunk. Művésznők és művészek meg lettek nyerve
a szent ügynek. A szavalandó költemények s az eléneklendő dalok be
lettek nyujtva a rendőrségnek. Csechall úr azokat kegyesen
megczenzurázta, zsinórral keresztülhúzta, ráütötte a sast: Protman
úrral aláiratta s visszaszolgáltatta.</p>
<p>Kitűzetett a hangverseny napja. A hirlapok megtették
kötelességüket. A kaszinó is megtette a magáét.</p>
<p>De bezzeg nem tette meg a plébános, a kinek a jó időért kellett
volna imádkoznia. A konczert napján éppen a délutáni órákban olyan
zápor keletkezett, hogy patakban ömlött alá az utakon a víz.</p>
<p>De nem! Ne legyünk igazságtalanok! Megtette az a szent atya, a
mire hivatva volt: hogy a hangverseny napjára jó időért imádkozott,
hanem erre azt mondta a magyarok istene: «No megálljatok! Majd adok
én nektek jobbat annál, a mit kivántatok: adok nektek <span class=
"pagenum"><a name="Page_144" id="Page_144">-144-</a></span> olyan
publikumot, a ki záporeső daczára is kimegy a Zugligetbe a ti
hangversenyetekért.»</p>
<p>Mi pedig odafenn a Svábhegyen már azt hittük, hogy a konczertet
elmosta a víz; az asszonyok fel voltak öltözve parádéba.</p>
<p>Hollósy Kornélia ott lakott a szomszédunkban, a Benza-házban.
Trióban lamentáltunk.</p>
<p>Fiakernek persze híre sem volt a Svábhegyen.</p>
<p>Egyszer csak szekérzörgés hangzik az udvaron. A művésznőkért
küldtek föl kocsit a Zúgligetből. Egylovas födetlen szekér volt,
Karczag Béni derék kalapgyáros tulajdona: az egyetlen jármű, mely a
Svábhegyről a Zugligetbe levezető utat veszedelem nélkül
megtehette. Maga a tulajdonos jött a szekérrel.</p>
<p>– Jőjjenek már az asszonyságok. Ott vár a közönség. Zsúfolva a
«Fáczán» nagyterme. Már kifogytunk a muzsikából: önök vannak
hátra.</p>
<p>A zápor egyre szakadt, a kocsinak födele nem volt, de volt
Karczag barátunknak egy derék nagy vászon esernyője, s két olyan
nagy művésznő, mint Hollósy Lonovics Kornélia és Jókai Laborfalvy
Róza tarthatta szerencséjének, hogy egy esernyő alatt mehetett a
szent ügyet, a nemzetet és a művészetet szolgálni. Bajuk nem
történhetett az úton, mert mi ketten Karczag szomszéddal gyalog
mentünk a szekér mellett s fogtuk a lőcsöt kétfelől, hogy fel ne
düljön.</p>
<p>A hangverseny a «Fáczán»-ban a legfényesebben sikerült. Közönség
annyi volt, a mennyi csak befért, tetszészaj, koszorúk, bukéták
exorbitáns mennyiségben, s a mi fő-dolog: tiszta jövedelemnek
maradt a szent czélra kilenczszáz pengő forint. Abszurdum!</p>
<p>– No, már most kezdjünk hozzá a templomépítéshez, – mondám én
Eötvösnek.</p>
<p>– Ezzel a kilenczszáz forinttal?</p>
<p>– Ne féljünk semmit. Csak egyszer a fundamentum le legyen rakva:
majd jön a többi magától. Ha egyszer <span class="pagenum"><a name=
"Page_145" id="Page_145">-145-</a></span> a négy fal meglesz, csak
nem hagyja a közönség betetőzetlen a templomot.</p>
<p>– Ez aztán a fantázia!</p>
<p>– Ez, kérem, bibliai hivatkozás az özvegy asszony olajos
korsójára.</p>
<p>Denique, mi belementünk abba a romantikus képtelenségbe, hogy
kilenczszáz forinttal egy díszes, tágas templomot építtessünk.</p>
<p>– De már most kellene egy templom-építtető bizottságról
gondoskodni, – mondám én, – mert tetszik tudni, az nem egészen jó
ajánlat ennél a vállalatnál, hogy egy kálvinista legyen az építtető
bizottságban, a milyen én vagyok.</p>
<p>– Jól van, majd összehozunk egy ilyen bizottságot.</p>
<p>Néhány nap mulva aztán meglátogatott báró Eötvös József a
svábhegyi villámban s tudatta velem az eredményt.</p>
<p>– Van már építtető bizottság svábhegyi nyaraló birtokosokból. Az
egyik doktor Kovács Sebestyén Endre.</p>
<p>– Hisz az is kálvinista.</p>
<p>– Azután Várady Károly ügyvéd.</p>
<p>– Az meg pláne presbiterünk.</p>
<p>– A főfelügyelő pedig lesz Karczag Benjámin.</p>
<p>– Hisz az meg épenséggel a pesti kálvinista ekklézsia
főkurátora!</p>
<p>Nem tett különbséget.</p>
<p>Az volt a legelső kérdés, hogy «hova» építsük a templomot?</p>
<p>A hely megválasztása nem volt olyan könnyű feladat.</p>
<p>A negyvenes években a Svábhegy hivatalosan megkeresztelteték.
Minden egyes domb és völgy megfelelő nevet kapott. Azt a nevet
klasszikus zamatú versekben örökíték meg a kiváló pontokon
elhelyezett kőpadok, melyek még manapság is élvezhetők, a versekkel
együtt, a kiknek apaságát Döbrentey Gábor vállalta el annak
idejében. Az egész hegytömeg «Istenhegy» nevet nyert, <span class=
"pagenum"><a name="Page_146" id="Page_146">-146-</a></span> a mit e
mondat igazol: «<i>Istenhegy volt hajdan e táj nevezete: Ujra így
hivása Isten tisztelete.</i>»</p>
<p>Tehát az útmutatás megvolt: az Istenhegyre kell építeni a
templomot.</p>
<p>Azután feljebb pedig volt ott egy fensík, melynek monumentális
kőpadja e szavakkal hirdeté nevezetességét: «<i>Száznyolczvan év
látott téged, Vezér-halom: Rólad szállt Budára mentő
diadalom.</i>»</p>
<p>Világos, hogy ide kell építeni a templomot. Ez annyival inkább
ajánlatos volt, mert az egész terület városi birtok volt, s ezideig
tehénlegelőnek használtatott. Lehető volt a budai magistratusnál
kieszközölni, hogy az a terület a templomépítésre ingyen
átengedtessék: «salvo jure vaccarum».</p>
<p>Jól emlékezem arra a jelenetre, a midőn e téren a templom helye
kiméretett. Az volt a vitás kérdés, hogy merre legyen fordítva a
templom homlokzata? Az egyik nézet az volt, hogy annak a Svábhegy
úri része felé kell fordulni, a hol az Aigner, Frivaldszky és
Berger-villák vannak: ott nyaral Albrecht főherczeg is, ő fensége.
Mások ellenben a svábok által lakott «hét házra» akarták a templom
tekintetét vonni. Én és laikus társaim azt vitattuk, hogy a
svábhegyi templomnak Budapest városára kell nézni. Míg végre
eldöntötte a vitás kérdést az a theologiko-archæologikus
auktoritás, a ki előadta, hogy minden katholikus templom oltárának
kelet felé kell fordulni. (Én ugyan úgy látom, hogy Budapest
valamennyi templomának a homlokzata mind nyugat felé tekint.) El
lett határozva. Ezért áll most a többi házak között diagonális
vonalban a svábhegyi templom. No dehát fennáll az és betölti
misszióját.</p>
<p>Ennyi kálvinista egy szabadszellemű katholikus lángész vezetése
alatt csak felépítteté a svábhegyi templomot, a keresztet is
feltetette rá, oltárképet is festetett bele: Szent Lászlót, ki
vizet teremt a sziklából, dárdája ütésével. – Úgy lett, a hogy én
mondtam. A mint a közönség <span class="pagenum"><a name="Page_147"
id="Page_147">-147-</a></span> meglátta, hogy kezd épülni a
svábhegyi templom, nőtt az magától felfelé; ki mit adhatott, adta
ingyen: Isten nevében, haza nevében; mint az özvegy asszony olajos
korsója, úgy adta a templomépíttető kurátor kasszája
kifogyhatatlanul, a mire szükség volt! A kilenczszáz forintból lett
kilenczezer az adakozásokból. Még az oltárképet is ingyen festette
egy derék honfi festő: a mi Than Mórunk.</p>
<p>S mikor 1860-ban Szczitovszky püspök feljött a Svábhegyre
felszentelni ünnepélyesen az új templomot: ott voltam én is és a
többi hitsorsosaim, a svábhegyiek, díszmagyarban, s részt vettünk
abban a megható ünnepélyben, a mi egy templom felszentelése. Az a
templom nem a mi felekezetünk háza, de mi csak azt néztük benne,
hogy Isten háza, nemzet háza, s örültünk az örülőkkel.</p>
<p>Ilyenek voltak az emberek a század közepén.</p>
<p>Azóta, ime, lám mennyire tökéletesült az emberiség.</p>
<p>Most már az emberek teljesen elfogadták az igazi, őszintén
bevallott reális hitelvet: «<i>Gyűlöld a felebarátodat, úgy, ahogy
az gyűlöl téged.</i>»</p>
<hr class="tb" />
<p>Hanem azért a svábhegyi templom áll és óraütésével hirdeti az
idők haladását, harangszavával élesztgeti a buzgóságot.</p>
<p>S a Svábhegyen magyar szó hangzik, a svábok magyarul beszélnek:
Szent László dárdája nyomán ömlik a sziklából a víz. A korszellem
megmarad idealistának: csodákat művel. Akármit mond a <i>fin du
siècle:</i> a század nem fordul visszafelé.</p>
<hr class="chap" />
<p><span class="pagenum"><a name="Page_148" id=
"Page_148">-148-</a></span></p>
<div class="chapter">
<h2>KÉPEK A MULTBÓL.</h2>
</div>
<h4><i>Rendes dolog.</i></h4>
<p>Ápril 11-én a szebasztopoli tranchéek előtt találkozik három
angol tiszt, a legdühödtebb bombázás alatt, az egyik utászkapitány,
a másik mérnök-ezredes, a harmadik épen most érkezett a lovas
gárdától s egészen ujdonság rá nézve a háború, s igen olyanformán
érzi magát, mint a ki az egész felvonást nem látta a darabból, s
most szeretné tudni, hogy mi történt ez ideig? míg a másik kettő
már meg is únta az előadást.</p>
<p>Az ujon érkezett gárdatiszt jó barátja a mérnökezredesnek, ez
utóbbi nyilvánított jegyese az ő nővérének, házasságát csak ez a
kis közbejött eset függesztvén fel, úgymint a krimi expeditió.</p>
<p>– Ah, jó napot! – mond az ezredes, midőn leendő sógorát
megpillantja.</p>
<p>– Jó napot.</p>
<p>Kölcsönösen megszorítják egymás kezét.</p>
<p>– Angliából jön ön?</p>
<p>– Angliából.</p>
<p>– Egészségesek szülői?</p>
<p>– Köszönöm, egészségesek.</p>
<p>– És a milady, ön tiszteletre méltó nővére?</p>
<p>– Üdvözli önt és egészséges.</p>
<p>– Annak nagyon örülök.</p>
<p>– Mi már régen nem láttuk egymást.</p>
<p>– Nagyon régen. <span class="pagenum"><a name="Page_149" id=
"Page_149">-149-</a></span></p>
<p>Azzal ismét megszorítják egymás kezét. Az orosz védművekről
szórt bombák ott pattognak a fejeik felett; az ember alig hallja
egymás szavát, csak a szája járásáról tudja, hogy mit mondott a
másik.</p>
<p>E hosszú párbeszédben kialudt a mérnöktiszt szivartüze; a másik
két tiszté égett.</p>
<p>Minthogy régi jó barátok voltak, a gárdatisztet szólítá fel: –
Legyen ön szives nekem tüzet kölcsönözni. (Az angol a tüzet is
kölcsön adja, kivéve azt, a mit Szebasztopolra hány, mert az
ajándékba megy.) A mint a felszólított odatartja hozzá égő
szivarát, hogy szája ügyébe essék, egyszerre jő egy harminczhat
fontos ágyúgolyó az orosz tűztelepből, s úgy elsodorja őt onnan,
hogy nyoma sem marad a közelben.</p>
<p>A mérnöktiszt csendes vérrel fordul a tulnan álló
utászkapitányhoz.</p>
<p>– Úgy kénytelen vagyok önt szólítani fel e szivességre. És midőn
szivara egész biztossággal égett, szépen megköszönte a szivességet
társának, s csak azután fordult félre, hogy ismerőse szétzúzott
teteme után nézzen.</p>
<p>– Szegény fiú.</p>
<h4><i>Részrehajlatlan nézetek.</i></h4>
<p>Két becsületes szerb kereskedő ül a kávéházban, hosszú
csibukjával fűtve maga körül a világot. Előttük hever az asztalon
az ujság, de azt egyik sem bántja, mert azért is kellene a kezét
nyujtani. Aztán nem is érdemli a fáradságot, meg hogy az ember a
szemeit rontsa vele. Okos ember, ha ránézett is az ujságra, már
tudja, hogy mi van benne? Csak egy érdekes változatosság van: a
gabonaár; hanem azt is rosszul csinálják az ujságírók, mert mind
csak azt közlik, hogy milyen ár volt tegnapelőtt; azt kellene
megirniok, hogy milyen lesz holnapután? akkor mondanának
érdemeset.</p>
<p>Odavetődik azonban valami ismerős bécsi bizományos, <span class=
"pagenum"><a name="Page_150" id="Page_150">-150-</a></span>
felveszi az ujságot s kezd benne lapozni, tanult ember szokása
szerint, hátul kezdve az olvasást.</p>
<p>– No, hát mi van benne? – kérdi az egyik kereskedő, nagy
indolens hangon.</p>
<p>– Aldunai csaták; Omer basa; Kalafát…</p>
<p>– Hagyja el! – kiált rá a másik. – Nagyon unalmas az. Angolok,
francziák hajóra szállása…</p>
<p>– Jaj be régi dolog, talán nem is igaz.</p>
<p>– Azután a görög lázadás előrehaladása…</p>
<p>– Ah, ez már valami, – szóltak egyszerre mind a ketten, – mondja
csak, mi van róla?</p>
<p>Az olvasta az események elejét.</p>
<p>«… a török rendetlen csapatok bevették a falut ostrommal, miután
a házakat röppentyűkkel felgyujtották.»</p>
<p>– Huh, a pogány! – mond az egyik hallgató.</p>
<p>«… A ki ellentállt, mindenkit kardra hánytak, az összes férfi
lakosságot lemészárolták…»</p>
<p>– Huh, a pogány!</p>
<p>Itt azután következett egy másik jelentés, melyben leiratik,
hogy a lázadó görögök mint rohantak meg éjszaka egy török falut,
hogy gyujtották fel azt az alvók fejei fölött, a férfiakat
keresztre feszíték, elevenen égették meg, a nőket, gyermekeket
legyilkolták stb. stb.</p>
<p>A két becsületes kalmár csak vonogatja rá a vállait, csak fujja
a füstöt a pipából, végre az egyik megszólal:</p>
<p>– De hát mit tehettek volna egyebet?</p>
<h4><i>Apró Coriolánocskák.</i></h4>
<p>Nemcsak a hajdankornak voltak meg a maga hősei, megvannak a
jelenkornak is.</p>
<p>A hajdankor hőseit nevezték hérosoknak, a jelenkor hőseit
nevezik énekeseknek.</p>
<p>Amazok tökéletességéhez nem kellett egyéb, mint egy pár jó izmos
kar, emezekéhez már nemesebb organumok kivántatnak: mell és torok.
<span class="pagenum"><a name="Page_151" id=
"Page_151">-151-</a></span></p>
<p>Egy hős énekes nagyobb ritkaság és keresettebb czikk, mint egy
hős tábornok. Szebasztopol körül és belül elesett már vagy egy
tuczat; ki érezte meg? Tettek helyettük más tábornokokat; de egy
hős tenorista helyett avagy ki tud másik tenoristát állítani?</p>
<p>Egy híres tábornok közönsége minden konczert után fogy, egy
híres énekesé pedig szaporodik.</p>
<p>Minélfogva méltán ezek a hősei a jelenkornak, nem amazok; a mit
még az is bizonyít, hogy azok elől fut a közönség, ezekhez pedig
tódul.</p>
<p>A hősök és az énekesek mindig büszkék voltak. Volnának-e
igazságosak maguk iránt, ha nem lennének azok?</p>
<p>Mikor az énekhős pályáját elkezdi, mikor még nem énekhős, hanem
csak énekujoncz, akkor azt mondja, hogy ő a hazájáé. Ez a mondás
igen ékes, és van is benne valami igaz, mert ha csak az ember nem a
tengeren született, valami országot kell hogy szülőföldének
nevezzen. A haza azután elmegy a szinházba, a haza tapsol, a haza
elnézi a hamis intonatiót, a haza fizetést javít, a haza magasztaló
kritikát ír, a haza betrombitálja a félvilágot kedvencze nevével;
mikor azután az énekhős világhírűvé lett, akkor azt mondja, hogy
köszöni alássan a szállást, már most ő világpolgár lesz, mert a
művész szülője az egész világ.</p>
<p>Nehány esztendő mulva aztán azt a tapasztalást teszi, hogy a
világ még sem olyan jó haza, mint a milyen jó világ van
odahaza.</p>
<p>Imitt-amott erősen megczibálják odakinn.</p>
<p>Kezdi észrevenni, hogy most mindjárt szerződés nélkül marad.</p>
<p>Ekkor felébred benne a honvágy. A nagyravágyást felváltja a
nagylelkűség.</p>
<p>Térjünk vissza az elhagyott anyai kebelre! E sóhajtás tör elő
szivéből.</p>
<p>E hírre nagy öröm támad Róma falai közt. A jó <span class=
"pagenum"><a name="Page_152" id="Page_152">-152-</a></span> gyermek
nem felejtheti el édes szülőit soha. Ő jön! Ide hozza ismét messze
földön szerzett pálmáit.</p>
<p>Ám a művész sem marad adós ennyi nagylelkűségért.</p>
<p>Ritkán kér többet három-négyannyinál, mint amennyi azelőtti
fizetése volt.</p>
<p>A jámbor haza akkor kezd hüledezni. Azt hitte, hogy a hősnek a
szive lett nagyobb, hát pedig csak a gyomra tágult. Kénytelen
megvallani, hogy kicsiny Nagy Sándor számára Macedonia. Ez
meglehet, hogy nagyobb művész lett, a mióta nem láttuk egymást, de
mi nem lettünk azóta nagyobb urak. Köszönjük ezt a
megbecsülést.</p>
<p>A méltatlanul száműzött hős azután büszkén tekint vissza Róma
kapujából s megy a Volskusok szinházába; a mi áron elfogadják;
megdöntendő a büszke Rómát.</p>
<p>Ez pedig nem is egyszer, nem is kétszer történik így; nem is
egyedül Rómában, hanem az egész világon.</p>
<p>A hol csak szinpadok vannak, mindenütt vannak modern
Coriolánocskák, kik a régi Cajus Marciustól csak annyiban
különböznek, hogy a mi annál kisszerű és nemtelen dacz volt, az
náluk nagy és nemes indulat.</p>
<hr class="chap" />
<p><span class="pagenum"><a name="Page_153" id=
"Page_153">-153-</a></span></p>
<div class="chapter">
<h2>ORDÁLIA.</h2>
</div>
<p class="center">(Történelmi elbeszélés.)</p>
<h3>I.</h3>
<p>Valahányszor a kártyát keverjük és kiosztjuk, mindig hálás
emlékezettel adózhatunk VI-ik Károly franczia királynak, kinek
mellékneve volt a «bien aimé». (Nagyon szeretett.) Igaz: hogy
nagyon sokan szerették; de azok mind halcsontból készült pánczélt
viseltek s lovaglás közben csak a féllábuk volt a kengyelben: –
egyébiránt soha annyi lázadás, tömeges vérboszú, sereges kivégzés,
szerencsétlen hadjárat, rablás, fosztogatás, dögvész nem fordult
elő a világon, mint az ő uralkodása alatt.</p>
<p>Mikor a sokatszeretett királynak az elméje meghibbant, egy híres
franczia miniatür-festő, Jaquemin Gringonneur, festett a számára
játékkártyákat, abból a czélból, hogy elborult elméjét földerítse.
Sikerült is a gyógykezelés. – A király jobbadán csak magában
játszhatott. Vele ellentétben játszani nem volt mindenkinek
ajánlatos. Az «ütésre» ő felsége könnyen «agyonütéssel» felelt. Még
szép asszonynak is bajos volt vele együtt kártyázni.</p>
<p>S ha elgondolkozunk fölötte, a kártya tudománya rettenetes
alapelveket állít föl. Csodáljuk, hogy ezt még a törvényhozásban
komoly vita tárgyává nem tették. Hogy engedheti meg a kormány, hogy
az egyetemen olyan <span class="pagenum"><a name="Page_154" id=
"Page_154">-154-</a></span> tanokat hirdessenek, miszerint a két
szem fölötte áll a királynak s azt elütheti? A két szem, a kit a
Dunántúl úgy hínak, hogy «túz», a Tiszántúl pedig úgy hínak, hogy
«disznó».</p>
<p>Hogy mikor VI-ik Károly a connetablejével piquétezik s bemondja
a Kunstot: «három király, magam vagyok a negyedik» – az ellenjátszó
ezt vághassa vissza: «három disznó, magam a negyedik».</p>
<p>S a Gringonneur festette kártyákon a kétszem művészi kivitelű
allegoriai kompozicziókban nyilvánítá filozófiai jelentőségét. A
cœur túzon volt festve egy császár, ezüst pánczélban, jogarral és
országalmával a két kezében, fején Charles Magne koronájával; de
kinek eléje tolakodik egy csuklyás remete s szeme elé tartja a
fövényórát, a mulandóság jelvényét. – A carreau kétszemen a római
pápa trónol, a hármas tiarával a fején, mellette két bibornok; de
mögötte vágtat a csontváz halál szürke paripáján s kaszáját
aratásra emeli föléjük. – A trèffle kétszem a szerelmeseké és a
szerencsésé, de mögöttük áll pallosemelve a hóhér és a bitófa az
akasztott emberrel. – A pique kétszem a hősé, a ki diadalszekerében
vonul fel, babérral koszorúzva, de mellette tánczol a csörgősipkás
bolond, ki lánczokat csörget feléje, bukását jósolva.</p>
<p>Ilyenek voltak Gringonneur kártyái, miket VI. Károly király
bolondságának elűzésére művészi kézzel megfestett. Láthatók a Musée
imperialban.</p>
<h3>II.</h3>
<p>De hát miért kellett VI. Károlynak megbolondulni?</p>
<p>Azért, mert nem tartott mértéket se az italban, se a
szerelemben, se a gyűlöletben. Nem lehet megmondani, hogy a borból
dobzódott-e többet, vagy a philtrából, vagy a vérből? Az pedig
egyenkint is megbolondít. Király volt: tehette mind a hármat.
<span class="pagenum"><a name="Page_155" id=
"Page_155">-155-</a></span></p>
<p>Egyszer hadjáratba vezette a seregét a bretagnei herczeg
ellen.</p>
<p>A háború oka egy orgyilkos kiadatásának a megtagadása volt.</p>
<p>Mikor a mansi nagy erdőn keresztülvonult a sereg, egyszerre
valami odúból előugrott egy szörnyalak, félmeztelen vadember,
állatbőrben, taplóba túltúl takarva, haja, szakálla bozontos. Egy
szökéssel ott termett a király lova előtt, s durva kézzel
megragadta a zabláját, dörgő hangon kiáltva: «Király! Vigyázz!
Árulókkal vagy körülvéve!»</p>
<p>A rémalak a fenyegető kiáltás után eltűnt.</p>
<p>Hogy a király kisérete nem üldözte, arra nagyon alapos oka volt.
VI. Károly lelkén egyszerre úrrá lett az őrültség: kirántotta a
kardját, elkezdte a kisérőit vágni, kaszabolni, négy lovagot
megölt, a míg le tudták rántani a lováról, kicsavarták a kardot a
kezéből s megkötözték. A királyt! Aztán az ágyhoz lánczolták,
füstölték, zuhanyolták, köpölyözték.</p>
<p>Ez alkotmányellenes, sőt antidinasztikus gyógykezelés volt.</p>
<p>Nem is nyugodott bele a király felesége, az életvidám
Bajorországi Izabella. Elkergette a király mellől a kuruzslókat, az
államférfiakat (a mi mindegy) s maga vette ápolás alá. A király
elmebetegsége egyik végletből a másikba csapott át. Egyszer
siránkozó gyermek volt, a kit úgy kellett etetni, ringatni, máskor
meg dühöngött, ruháit letépte magáról, majd meg a satyriasis
nyavalyás vágyai szállták meg. A királyné kitalálta a panacéát.
Eltávolított a király mellől minden férfit, a kikben a beteg csupa
árulókat szimatolt, s odarendelt melléje két szép hajadont. Az
egyik volt Visconti Valentina, orléansi herczegnő, a másik
Champdivers Odette, egy lókereskedő leánya, ezeknek érzelmes
ápolása alatt a beteg király kedélyének egyensúlya, úgy a hogy,
helyreállott; azonkívül Gringonneur festett lapjai is hozzájárultak
lelki megnyugtatásához. <span class="pagenum"><a name="Page_156"
id="Page_156">-156-</a></span></p>
<p>Egyszer aztán azt gondolta ki a királyné, hogy férje lelki
állapotának alapos helyrezökkentésére egy nagyszerű álarczos bált
rendezett. Ő maga csinálta meg hozzá a fantasztikus tervet. Össze
lettek benne hordva az óvilág minden nemzeteinek népviseletei. A
király számára ezüst pánczélt készítettek, a mi nagy megnyugvására
szolgált (félt az orgyilkosoktól), azonkívül hűset is tartott az
előre várható nagy melegben, a mit annyi ezer viaszgyertya és
fáklya fog támasztani. Ő maga emelvényes trónusról nézhette a
változatos parádét, mely előtte végigvonult. A trónust oleánderfák
vették körül, melyeknek bokrétás ágaira csöngetyűk voltak kötözve,
a mik rögtön elárulták volna, ha valaki a királyhoz közel
furakodik. Félt a testőreitől is.</p>
<p>A mindenféle nemzetek vademberei között legmulatságosabb volt az
eszkimók csoportja. Ez maradt legutóljára. Tizenkét nemes lovag
jött, csörgős szánkót húzva maga után, éjsarki lakóknak öltözötten.
A fehér medvebőr bunda igen leleményesen gyapotból volt készítve,
mely őket tetőtől talpig takarta. A király nagyon jól mulatott ezen
a bohóságon. Hogy még tökéletesebb legyen a mulatsága, egy nemes
lovagnak az az ötlete támadt, hogy ő egy égő fáklyával megérinti az
egyik eszkimó bundáját. Az egész gyapotbunda egyszerre
lángralobbant s egy pillanat mulva mind a tizenkét eszkimónak
álczázott lovag tűzlángban égett; az égő pokol, az elkárhozottak
ordítása váltá föl a tánczot, a zenét; az eszkimók egyen kívül
valamennyien mind összeégtek, az az egy belebukott egy vizes kádba,
úgy menekült meg. A királyt magát is csak az ezüst pánczélja óvta
meg, hogy ott nem égett az eszkimók csoportja között; de a
kétségbeesett menekülő tömeg által majd agyonszoríttatott, a míg
ezüst keztyűs ökleivel utat tudott magának törni a kijáratig, a
lánggal égő lovagok pokoli üvöltésétől üldöztetve. Jó szerencse,
hogy alabárdosai vállaikra kapták, úgy czepelték ki a nagy
zűrzavarból. <span class="pagenum"><a name="Page_157" id=
"Page_157">-157-</a></span></p>
<p>Ez a rémjelenet aztán még jobban elfajzította őrültségi
rohamait. Majd annyira félt titkos üldözőitől, hogy elbújt az ágy
alá, a honnan alig lehetett előcsalogatni; majd meg dühöngött,
ütötte-verte, a ki eléje került, nem tekintve, hogy exczellencziás
úr-e, vagy gyóntató pap.</p>
<h3>III.</h3>
<p>Kétféle gyógymódot kisérlettek meg az őrült királylyal. Az
egyiknek az intézője volt bajorországi Izabella királyné, a másiké
a király nagybátyja, a Burgundi herczeg, a ki az elmebeteg király
nevében kormányozta az országot.</p>
<p>A királyné édes orvossággal próbálta helyreállítani a királyt, a
nagybátyja keserűvel.</p>
<p>Az édes orvosság az asszony, a keserű a vér. Ez tudvalevő
dolog.</p>
<p>A királyné orgiákat rendezett az őrült férj számára, a nagybátya
pedig egy kis parázs polgárháborút az Armagnacok (vetélytársai)
ellen. A francziák egymás vérét ontsák.</p>
<p>Csakhogy a király nem találta az édeset eléggé édesnek s a
keserűt eléggé keserűnek.</p>
<p>Gyűlölte már az asszonyokat.</p>
<p>– Vigyétek előlem ezt a sok kifestett bábot! Undorodom a
látásuktól! Csókjuk émelyít, illatuk undorít, fecsegésük dühbe hoz!
Gonoszak, gyalázatosak mind! Nincs bennük semmi szemérmetesség!
Bacchansnők, maenadok! Vízbe kell fojtani valamennyit!</p>
<p>Ekkor terjedt el a híre az udvarnál, hogy létezik
Francziaországban «egy» erényes asszony, Jean de Carouge felesége,
Sylvandire. Szépsége mesés: de egészen ellentéte a divatos
fogalmaknak. Arczát nem kendőzi, az a természettől kapta rózsáit és
liliomait, szemöldöke nincsen se szénnel festve, se bearanyozva,
szemei kékek és ragyogók, haját nem hordja feltornyozva,
begyantázva, <span class="pagenum"><a name="Page_158" id=
"Page_158">-158-</a></span> hanem hosszan leeresztve egész a
térdhajlásáig. Nem viseli a rettenetes abroncsos vertügadánt, sem a
laposra szorító czethalhéjas corsettet, a czukorsüveg alakú
fejkötőt; hanem a régi divatú ruhákat, a mik a női termet
plasztikai szépségeit kitüntetik. És a mellett csodálatosan hűséges
a férjéhez, Jean Carougehoz, a ki főkapitánya II. Pierrenek,
Alençon herczegének. A lovag maga is előkelő birtokos úr, a ki
nejével együtt Argenteuil várában tanyázik. – Hisz ez egy
csodaasszony!</p>
<p>– Miért nem hozzák ide a királyi udvarhoz ezt az asszonyt? –
kérdezte VI. Károly bajorországi Izabellától.</p>
<p>– Mert nem jön el a férje nélkül.</p>
<p>– Hát hívják meg a férjével együtt.</p>
<p>– Azt nem lehet társaságba hívni.</p>
<p>– Miért nem? Van valami erkölcsi hibája?</p>
<p>– Az nincs; hanem a szájának a lélekzete olyan nehéz, hogy nem
lehet kiállani. Bizonyosan odvas fogai vannak.</p>
<p>– Hát húzassa ki.</p>
<p>– De azt senki sem meri a szemébe megmondani; mert az ilyen
észrevétel halálos sértés számba megy s párbajra ad okot.</p>
<p>– No hát hívják fel azt az embert én elém, majd megmondom neki
én.</p>
<p>A királyné teljesítette a férje kivánságát.</p>
<p>Carouge lovagot a király elé vezették.</p>
<p>A király a szája elé tartotta a zsebkendőjét, mikor Carouge
lovag közeledett feléje.</p>
<p>– Hallod-e, Carouge lovag: én egy fontos küldetéssel akarlak
megbízni; Skócziába küldelek követnek, hanem előbb tégy róla, hogy
megszabadulj a szád nehéz lehelletétől, a mi a veled való
beszélgetést utálatossá teszi: húzasd ki az odvas fogaidat. Ha az
meglesz, gyere vissza elém.</p>
<p>Jean Carouge nagyon vegyes érzésekkel tért vissza argenteuili
várába. Büszke volt a király kitüntetésére, <span class=
"pagenum"><a name="Page_159" id="Page_159">-159-</a></span> de meg
volt alázva a testi hibájának szemére lobbantása által. (Ha
valakinek nehéz lélekzése van, azt maga rendesen nem szokta
tudni.)</p>
<p>Elmondta a feleségének a vele történteket.</p>
<p>– Miért nem figyelmeztettél te engem erre a rossz
tulajdonságra?</p>
<p>Az asszony elbámult, mint egy tudatlan gyermek.</p>
<p>– Én azt hittem, hogy ez a férfiszájnak a rendes sajátsága.</p>
<p>Nagyszerű mondás! Egy hitvestárs, a ki a saját férje száján
kívül más férfi szájának a lehelletét nem érezte soha!</p>
<p>Ez a mondása a szép Sylvandirenek, mint a futótűz, terjedt szét
az előkelő világban; az udvarban is közbeszéd tárgya lett; egy
poéta verset is írt róla.</p>
<p>– Ez aztán asszony! – mondá a király. – Szobrot kell neki
emelni!</p>
<p>S ez okos beszéd lett volna, ha egy bolond nem mondta volna.</p>
<p>Nyomban hivatta a király a Burgundi herczeget. Ezt a vérrel
gyógyító doktort.</p>
<p>– Hallod-e, bátya, – mondá neki, – ez a ti herczehurczátok az
Armagnacokkal engem nagyon úntat.</p>
<p>– Nem vágtunk még le elég embert? Nem égettünk föl elég
várost?</p>
<p>– Ez mind semmi. Komédia. Nekem igazi háború kell. Én meg akarom
támadni Richardot.</p>
<p>– Az angol királyt? Hogy gondolja azt fölséged?</p>
<p>– Csinálok összeesküvést Skócziában az angol király ellen, s
mikor azzal el lesz foglalva, akkor rajta ütök.</p>
<p>A Burgundi herczeg ráhagyta a királyi bolondságot. A vérkúra
hatásának vette. Hisz ez gyógyulás volt. A király beleszeretett a
háborúba. Ez már érzés! Királyhoz méltó érzés! Kártyaasztal helyett
harczmező!</p>
<p>A király azonban ezt a bolond ötletet rögeszméjévé tette.
<span class="pagenum"><a name="Page_160" id=
"Page_160">-160-</a></span></p>
<p>Carouge lovag nemsokára visszatért, odvas fogaitól
megszabadítva; a király rábízhatta a nehéz küldetést. – Rögtön
hajóra kellett ülnie Jean de Vienne tengernagygyal s elvitorlázni
Skócziába, ott fölkeresni az elégedetlenek vezérét s kifőzni velük
az országfelforgató tervet II. Richard király ellen, melyben
Francziaország fegyveres beavatkozása bizonyosra igértetett.</p>
<p>Jean Carouge nagy kitüntetésnek vette ezt a világtörténetbe vágó
megbízatást s elfogadta a király parancsát; maga tengerre szállt s
feleségét otthon hagyta argenteuili lovagvárában egyedül.</p>
<p>… Mind a két gyógymód bevált szépen az elmekóros királynál.</p>
<h3>IV.</h3>
<p>Mielőtt hajóra szállt volna Jean Carouge, kötelességének
tartotta a feleségétől búcsút venni. Nem titkolta előtte, hogy
hosszú útra vállalkozik, a mi talán egy évig is eltart. A
veszélyeket elhallgatta előtte, a mik ez útjában várnak rá: azok
államtitkok valának.</p>
<p>A szép Sylvandire könnyek és csókok zápora közt fogadta
eskűszóval, hogy férje iránti hűségét, annak távolléte alatt,
szentként fogja megőrizni.</p>
<p>Carouge lovag mégis óhajtotta e női hűséget valami csalhatatlan
biztosíték alá helyezni.</p>
<p>A hogy ezt mindnyájan tudjuk, a kik igazhivők vagyunk, ez a
hűségbiztosító-csodaszer egy amulet. Egy darab hegykristályból van
kifaragva egy kereszt, melynek közepén egy kis óra van, a mit két
angyal tart a kezében. Az óra remekmű: azt mindennap föl kell
húzni.</p>
<p>– Ezt a csodálatos ereklyét viseld a nyakadba kötve mind éjjel,
mind nappal. Ennek a varázshatalma megőriz minden csábítástól,
minden ördögi incselkedéstől. Aki ezt viseli, tiszta marad; azon a
rágalom sem ejthet foltot. Mert ha csak egy gondolattal vétkezne is
a hitves <span class="pagenum"><a name="Page_161" id=
"Page_161">-161-</a></span> hűsége ellen: ez óra abban a perczben
megáll és többé el nem indítható.</p>
<p>(Kár, hogy az órásnak a neve nincs följegyezve.)</p>
<p>A szép Sylvandire megcsókolta az amuletet és keblébe rejté.</p>
<p>Azután arról is értesíté Carouge lovag a feleségét, hogy mi
módon fog egyszer-másszor izenetet küldeni.</p>
<p>Jean de Vienne tengernagy postagalambokat visz magával a hajóra,
egész kalitkával. Azokat eregeti majd tudósításokkal ellátva. A
postagalamboknak a farka tollára húzzák rá a vékony hártyára írt
levélkét tollszárban. A királyhoz küldött levél mellett elfér még a
Sylvandirehez írott izenet is.</p>
<p>Ez a szép bucsúzás nagyon megenyhítette az elválás
keserűségeit.</p>
<p>– Imádkozni fogok érted.</p>
<h3>V.</h3>
<p>Az őrült királyt mintha egyszerre kicserélték volna. Elpihentek
a rigolyái, az ébren látott álmai, az üldöztetési mániája. Nem
dühöngött; nem szidta az asszonyokat; sőt a saját feleségének
udvarolt. Kereste a vidám társaságot s maga körül gyüjté a
hadvezéreit s azokkal komolyan értekezett a megindítandó nagy
hadjárat felől. Sőt nagy katonai szemléket is tartott s azokat maga
kommandirozta lóhátról.</p>
<p>Mindez nagyon megnyugtató lett volna, ha nem egy bolondnak az
alattomos ravaszsága lappangott volna alatta.</p>
<p>A király behívta az udvarához az Alençoni herczeget, a ki egész
lovagkiséretét elhozta magával. Azok között volt Jacques de Gris, a
herczeg főlovászmestere.</p>
<p>Ez a lovag arról volt nevezetes, hogy arczban és termetben
nagyon hasonlított VI. Károly királyhoz; csak beszéd dolgában
különbözött tőle. A királynak éles, rikító hangja volt, a lovagnak
pedig mély és dörgő. <span class="pagenum"><a name="Page_162" id=
"Page_162">-162-</a></span></p>
<p>A király maga is tudott erről a hasonlatosságról s nagy
mulatságát találta benne, ha némely járatlan vidéki jövevény
összetévesztette kettőjüket. A lovag jó czimbora volt. A király
elfogadta ivópajtásnak és kártyázófélnek. Tetszett neki az a merész
bohóság, hogy a lovag, mikor vele beszélt, épen olyan
fisztulahangon iparkodott fuvolázni, mint a király; s hogy maga is
belement a tréfába, azt azzal nyilvánítá, hogy ő meg a lovag
hangjához hajazó basszus hangon beszélt hozzá, mikor
összekerültek.</p>
<p>Ott is marasztotta az udvaránál Jacques de Gris lovagot.</p>
<p>Talált ki a számára rangjához és tehetségéhez méltó hivatalt.
Kinevezte a postagalambok felügyelőjének. Ez bizalmi állás, a mi
fontosságára nézve megfelel egy miniszterének. A postagalambok
hozzák Skócziából és a tengerről a legérdekesebb titkos
tudósításokat. Ezeket nem lehet akárkire rábízni. A galambposta
miniszterének föladata ott ülni a galambházban, s minden jelentkező
szárnyast azonnal megvizsgálni, hogy nem hozott-e a farka tollán
egy ráhúzott levélgöngyöleget. Hogy ne únja magát a galambok
minisztere, a király oda szegődött mellé és piquétezett vele,
közben fogdosván a galambokat.</p>
<p>Azt is megtette a király, hogy mikor valami alkalmatlankodó
küldöttség jött hozzá kihallgatásra, odakölcsönözte a hasonmásának
a diadémos baretjét s őt küldte maga helyett a pugrisokat
audiencziában elfogadni; maga pedig ott maradt a galambházban a
szárnyas postákat elfogdosni.</p>
<p>Azok jöttek is nap-nap után s igen érdekes tudósításokat hoztak
magukkal.</p>
<p>A franczia segédcsapat, melyet Jean de Vienne szállított a
flottáján, szerencsésen kikötött a skót tengerparton, élén Ingelram
de Coucy lovaggal és Jean Carouge királyi meghatalmazottal.</p>
<p>Azonban a gonosz anglusok azt tették, hogy az egész <span class=
"pagenum"><a name="Page_163" id="Page_163">-163-</a></span>
tengerparton minden emberi lakást fölégettek, az élelmi szereket
elpusztították, még az erdőket is kivágták. A franczia vitézek
koplaltak és dideregtek.</p>
<p>Ez volt az első izenet.</p>
<p>A második aztán biztatóbban hangzott; a franczia segédcsapat
egyesült a skócziai lovagokkal s közös erővel betört az angol
területre.</p>
<p>A harmadik hír változatosság okáért azt tudatta, hogy a franczia
lovagok összevesztek a skót lovagokkal. A skótok azt a hypothesist
állították föl, hogy «ti, franczia vitézek, csak verekedjetek
derekasan az angolokkal; majd mi segítünk nektek; de mikor
fosztogatásra kerül a sor, az már a mi dolgunk, abban ti ne
segítsetek.»</p>
<p>A negyedik galambposta már azt a hírt hozta, hogy Ingelram de
Coucy lovag alaposan összeverekedett a skót szövetségesekkel s ott
hagyta őket és hajóra szállt egész csapatostól.</p>
<p>Ez már gonosz hír volt.</p>
<p>De voltak annál még gonoszabbak is, a mik a száraz földről
jöttek; de azokat senki sem merte a királynak élő szóval tudtul
adni; csak az alteregojának súgták meg a fülébe, mikor parancsszóra
helyettesíté a királyt.</p>
<p>Ez érintkezett vele egyedül – piquétezés közben.</p>
<p>A bolondnak csak bolond módra lehetett beadni a keserű
pilulát.</p>
<p>– Azok a czudar angolok! – mondá de Gris lovag kártyakeverés
közben.</p>
<p>– Ne keverd olyan sokáig azt a kártyát, még meggyullad, –
dörmögé a király. – No hát mit vétettek azok az angolok?</p>
<p>– Betörtek erős hadsereggel Francziaországba s Bary herczeget
kegyetlenül elverték.</p>
<p>Ez volt a revanche a franczia expediczióért Skócziába.</p>
<p>Más akárkit, a ki ezzel a hírrel eléje mer kerülni, okvetlenül
agyonütött volna a király. Ennél beérte azzal, hogy a kártyákat a
szeme közé csapta. <span class="pagenum"><a name="Page_164" id=
"Page_164">-164-</a></span></p>
<h3>VI.</h3>
<p>Jean Carougenak is volt nehány izenete a postagalambok
farkatollára fölhúzva, a mik a feleségének szóltak.</p>
<p>A legutolsó azt hozta hírül, hogy Jean de Vienne tengernagy a
horgonyait fölszedetvén s a franczia csapattal tengerre szállván,
Jean Carouget, a skót udvarnál időző követet, ott felejtette, s
most ez egy norvégiai brigantinnal utazik haza Francziaországba,
semleges lobogó alatt, a mely őt az angol kalózhajóktól menten
tartja.</p>
<p>A hajóskapitány maga volt a hajótulajdonos, vén viharedzett
tengerész, a kinek rendes foglalkozása volt a czethalvadászat.</p>
<p>Jean Carouge megfizette neki a fuvart, hogy ezúttal a bálnák
helyett keresse föl a havrei kikötőt.</p>
<p>Útközben barátságot kötött Carouge lovag a hajóskapitánynyal.
Sokat beszélt neki a feleségéről, hogy az milyen szép asszony,
derék asszony, mennyire eped a szerető férje után s milyen boldog
fog lenni, ha őt ismét ölelheti. A kapitány is elmondta, hogy neki
is van felesége, az is derék asszony, súlya két mázsa, nagyon
szereti a portert, meg a gint; az ő boldogságuk is tökéletes,
miután a férj mindig a tengeren van, az asszony pedig a
szárazföldön. Minderre pedig nagyon kevés szót vesztegetett.</p>
<p>Annál beszédesebb lett a kapitány, a mikor a tenger csodáiról
emlékezett meg. Beszélt a nagy krákról, a mesés szörnyetegről, mely
néha fölemelkedik a tenger fenekéről a hullámok felszínére, széles
háta, mint egy sziget, terpeszkedik a habtükör felett, telenőve
tengeri kökörcsinekkel, állatnövényekkel, ágbogas korallokkal, a
mik között vannak pirosak, fehérek és feketék. Ez a vízből kimeredő
gerincz olyan, mint egy sziget; a hajósok kikötnek rajta, tanyát
ütnek, összefogdossák a korallok közt mászkáló rákokat, tengeri
pókokat, tintahalakat <span class="pagenum"><a name="Page_165" id=
"Page_165">-165-</a></span> s lakomát csapnak belőlük; e végett
gödröt ásnak a talajba, az pedig kemény, mint a kő; mert a krák
bőre vastag pánczél; mikor aztán áttörték, kibuggyanik a pánczél
alól a halzsír. Ennek örülnek még igazán a hajósok; merítik
cseberrel, felitatják kétszersülttel; utóljára belehányják az ásott
gödörbe a homardokat, langusztokat, kalamájokat, tengeri gazból
petrenczét raknak a verem fölé, azt meggyújtják; mikor aztán
javában sülnek a rákok, egyszer csak megúnja a krák a mulatságot, a
mit a hátán elkövetnek s visszaszáll a tenger fenekére, ott hagyva
a hoppon maradt hajósokat a tenger színén; úszhatnak, a hogy
tudnak.</p>
<p>Aztán mesélt neki rémeseteket a tengerek csodájáról, a
nyolczkarú hidráról, mely egész dereglyéket átkarol, elmerít; a
tréfás delfinekről, a kik a kecskékbe szerelmesek, kiúsznak a
partra, a hol a kecskék kolomphangját hallják s együtt ficzánkolnak
velük a fűben; no meg a sajgató halról, mely a kezével hozzányuló
embert úgy megüti, hogy zsibbadtan esik hanyatt. Mindezeket nagy
áhítattal hallgatta Carouge lovag, sőt el is hitte. Hanem mikor a
tengeri egyszarvúról beszélt neki a czetvadász, már abban Carouge
lovag tamáskodott. Hogy létezzen a tengerek sötét mélyében egy
szörnyeteg, melynek két, sőt három öles szarva van, a mivel
megtámadja a hajókat s az oldalaikat keresztül fúrja: – ez
mesebeszéd.</p>
<p>Egyszer aztán valósággal találkozott a hajójuk ezzel a tengeri
csodával, a kit a természettudósok «narvál» – nak neveznek. A
narválnak az orrán levő agyara megnő szertelen nagyságú, egyenes
csavarformán tekert egyszarvvá, mely rettenetes fegyverül szolgál
neki: megöli vele a czethalat és a hatalmas fizetert. Úszó szárnyai
kicsinyek, hanem a farkában van az ereje, mely teste nagyobb részét
képezi; ha azzal lefelé csap, mint a villám rohan előre, s ha
fölfelé csap, gyorsan visszafelé; ily módon keresztülüti a gálya
oldalát s megint kirántja belőle a szarvát. A Carouge lovagot vivő
gályának <span class="pagenum"><a name="Page_166" id=
"Page_166">-166-</a></span> kellett ezt kipróbálni. A rettenetes
tengeri szörny olyan erős lökéssel fúrta keresztül a szarvát a
hajónak a palánkján, mely a gályát féloldalra dönté. Azonban a
bátor czethalász jó előre észrevette a félelmes ellenség közeledtét
s csónakjába szállva várta azt be: mikor aztán a narvál beléfúrta a
szarvát a hajóba, mielőtt azt visszahúzhatta volna, gyakorlott
kézzel belehajítá háromágú szigonyát a szörnyeteg nyakcsigolyájába,
a mi annak legkényesebb része. A halálra sebzett narvál nem birta
többé visszahúzni a szarvát a hajó oldalából: a tengerészek
agyonverték fejszéikkel. A szarvát lefűrészelték: a koponyájából
kiszedték a velőt, a mi jó a pestis ellen, a húsát hagyták úszni,
az nem használható.</p>
<p>Harmadfél öles volt a narvál szarva.</p>
<p>Carouge lovag pénzt ajánlott érte a kapitánynak, megveszi a
ritka zsákmányt.</p>
<p>– Aztán minek neked ez a szarv, monsieur?</p>
<p>– Zászlórudat csinálok belőle, felhúzatom rá a czímeremet, úgy
tűzetem ki a váram kaputornyára.</p>
<p>– Hallod-e, Carouge lovag, azt mondom én neked, hogy a kinek
szép fiatal felesége van otthon, a kit rég nem látott, ne vigyen az
magának haza semmiféle szarvat.</p>
<p>Carouge lovag megnyugtatá a kapitányt: az ő feleségének a hűsége
jól meg van védve a csodaerejű amulet által.</p>
<p>– No hát legyen a narvál szarva a tied; de legalább azt a
tanácsot vedd be, hogy ha haza viszed a váradba a szarvat, ne tűzd
ki a kapu tornyára s ne húzasd föl rá a czímeres lobogódat.</p>
<p>A mi egy tapasztalt tengerésztől elég okos beszéd volt.</p>
<h3>VII.</h3>
<p>Jean Carouge lovag, a mint franczia földre tehette a lábát,
azonnal sietett, a hová az esze és a szíve tanácsolta. <span class=
"pagenum"><a name="Page_167" id="Page_167">-167-</a></span></p>
<p>Az esze arra oktatta, hogy ne nagyon siessen ő most a király
elé, a skócziai kirándulás kudarczáról beszámolni. Azt már
bizonyosan megtudta VI-ik Károly Viviennetől és Coucytól, s ha azok
ennek következtében elszaladtak a fejüktől, az ő feje még ráér
utánuk szaladni.</p>
<p>A szíve, ezzel egyérzőleg, azt tanácsolta neki, hogy siessen a
legrövidebb úton argenteuili várába, a szerető hitvestárs
megvigasztalására. Lóháton kellett utaznia; a magával hozott
narválszarvat ökrös szekéren szállították utána.</p>
<p>Előre elképzelte magában, hogy majd mikor ő a fölvonó hid elé
megérkezve, kürtjét megfújja, hogy fog abból a kirúgó donjonból,
mely mindig virágokkal volt rakva, a bájos asszony kihajolni s
kendőjével üdvözletet lobogtatni. – Csalatkozott. A donjon
ablakaiban nem volt se szép asszony, se nyíló virág, odabenn sem
jött eléje az asszony. Minden cseléd, várnagy, csatlós úgy
megrettent az ura láttára, hogy nem is tudott a kérdésére
felelni.</p>
<p>– Mi történt itt? mi baj van a várban? Hol a feleségem?</p>
<p>Az asszonyféle csak sírt és a kezeit tördelte, a férficseléd meg
a vállát vonogatta.</p>
<p>Carouge lovag rohant föl a lépcsőkön, végig a tornáczokon,
folyvást Sylvandire nevét kiabálva; végre rátalált a donjon
hatszögletű termében. – Alig ismert rá. – A szép fehér-piros arcz
fakó volt, a ragyogó szemek beesve, vörösre kisírva; az öltöny
összetépve, bemocskolva.</p>
<p>A mint Carouge lovag neje felé közelített, az asszony eltiltó
mozdulattal feszíté eléje karjait.</p>
<p>Carouge lovag legelőször is azt vette észre, hogy az amulet
nincs a felesége nyakában. Megrezzent, majd dühbe jött.</p>
<p>– Hová lett az amuleted? – kérdezé Sylvandiretől. <span class=
"pagenum"><a name="Page_168" id="Page_168">-168-</a></span></p>
<p>– Elrabolták. Erőszakkal vették el tőlem, – rebegé a nő.</p>
<p>Ebből megérthette a férj, hogy akkor még egyebet is elraboltak:
annál drágább klenodiumot.</p>
<p>– Ki tette azt?</p>
<p>– Jacques de Gris lovag, az alençoni herczeg
főlovászmestere.</p>
<p>– Hogy került az ide?</p>
<p>– A te leveledet hozta hozzám a király megbízásából, melyet te a
póstagalamb által küldtél. Egyedül talált itt e helyen, a
donjonban. Látod, mivé tett? Az amuletemet is elrabolta.</p>
<p>Sylvandire összetépett ruhájára mutatott, a mit e gyalázatos
merénylet óta mással föl nem váltott.</p>
<p>Jean Carouge lovag boszúért ordítva rohant el a donjonból, egy
vigasztaló szóra sem méltatva a meggyalázott feleségét. Rögtön
nyergeltetett s vágtatott a királyhoz Párisba.</p>
<h3>VIII.</h3>
<p>De csak legalább azt a tanácsát fogadta volna meg Carouge lovag
a czetvadásznak, hogy ha már hazaviszi a szarvat az otthonába, ne
tűzze ki azt a várkapuja tornyába s ne húzassa fel rá a czímeres
zászlóját; – de annak is az ellenkezőjét cselekedte.</p>
<p>Elébb a király elé vitte sérelmét, aztán meg a parlament elé
terjesztette. Ország-világ hírül vette a gyalázatát.</p>
<p>A perbe idézett Jacques de Gris lovag tagadott mindent. Ő soha
sem volt Argenteuil várában, nem vitt izenetet Sylvandire
asszonyságnak, még kevésbbé rabolt el tőle amuleteket s más egyéb
drágaságokat.</p>
<p>A parlament e tagadással szemben nem tehetett mást, mint hogy az
ország törvényei szerint elrendelte a vitatkozó felek között a
perdöntő párbajt, a nyilvános ordáliát, melyben Istené az itélet.
<span class="pagenum"><a name="Page_169" id=
"Page_169">-169-</a></span></p>
<p>A király maga is jelen volt nejével és egész udvarával e
nyilvános párbajon, mely Párisban ment végbe, a Place de Sainte
Catherineon, a Temple mögött. A király és udvara számára biboros
emelvény volt felállítva. VI-ik Károly mennyezetes trónon ült,
mellette jobbfelől bajorországi Izabella, balfelől a párisi
bibornok-érsek teljes ornátusában, kezében az ezüst pásztorbottal s
mutatóujján a halászgyűrűvel. Szemben az udvari tribünnel volt
felállítva egy vörös posztóval bevont échafaud, azon volt egy kar
nélküli tőke a szép Sylvandire ülőhelyéül rendeltetve, a vérpad
mellett állt a hóhérmester a legényeivel.</p>
<p>Az istenitélet döntése szerint azon esetben, ha a vádlott
Jacques de Gris lovag esik el, akkor annak a hullája lóbőrbe
csavarva a városból kihurczoltatik s a montfauconi bitófa alá
elásatik; ellenben ha Jean Carouge lovag hal meg a párviadalban,
akkor az asszony, mint hamisan vádoló, nyilvánosan pellengérre
kötve, bakó által megseprűztetik.</p>
<p>A két bajnoknak előbb levett sisakkal kellett az érsek elé
járulni s ott a feszületre megesküdni, hogy semmi ördögi praktikát
nem hozott magával, a mi testét sérthetetlenné teszi s ellenfelét
varázslatával megrontja.</p>
<p>Mielőtt az ordáliáknál használt moriont (nyitott elejű sisakot)
föltették volna, Jean Carouge lovag így szólt a feleségéhez:</p>
<p>– Asszonyom! Én most az ön panaszára koczkára teszem az életemet
s megvívok Jacques de Gris lovaggal életre-halálra. Isten fog
itélni közöttünk, hogy ügyünk igazságos-e? Még egyszer nézze meg ön
jól Jacques de Gris lovag arczát s mondja meg, az volt-e, a ki önt
meggyalázta?</p>
<p>Sylvandire határozott hangon válaszolt:</p>
<p>– Bizony, ő volt az. Szembe szállhat ön vele. Ügyünk
igazságos.</p>
<p>Azzal Jean Carouge lovag megcsókolta a feleségét s <span class=
"pagenum"><a name="Page_170" id="Page_170">-170-</a></span> kézen
fogva fölvezette a ráváró échafaudra. Aztán keresztet vetett
magára, föltette a fejére a sisakját s leszállt a küzdő-porondra,
szembe állva ellenfelével.</p>
<p>A király heroldja jelt adott az összecsapásra.</p>
<p>Szép látvány volt az. A franczia lovagok két legderekabbika
vívott meg egymással, a párbaj szabályai szerint teljes
pánczélzatban, három teknőjű paizszsal ellátva.</p>
<p>A kardok csattogása, a paizsok döngése közben VI-ik Károly
király nagy kedvteléssel dalolta a népszerű chansont: «Jamais
Anglais ne regnerait en France!» (Soha az angol nem fog uralkodni
Francziaországban.) Nagy oka volt e nótát dalolni.</p>
<p>Mind a két viador egymáshoz méltó dalia volt, fegyverforgatásban
jártas, testi erőben egyenlő. A porondon nagy kör volt számukra
kertelve, melyen belül kedvük szerint tülekedhettek. Jean
Carougenak sötét, zománczozott aczélkék volt a vértezete, Jacques
de Grisnek fényes fehér, aranyozott kacskaringókkal; amannak a
sisaktolla vörös, emezé azurkék, arczukból csak az ajk volt
látható.</p>
<p>A viadal, egyenlő erejű vitézek között, hosszan elhúzódott,
össze-vissza csaptak a paizsaikkal, fejüket a vért alá lehúzva s
nehéz egyenes pallosaikkal a vértek fölött, egymás fejét keresve s
a toporzékolás közben, egymást eltolni igyekezve, megfordultak
egymás körül, a kék lovag jutott a fehér helyére. Az eltalált sisak
nagyot kondult, a leszabadult tollbokréta messze röpűlt róla; de
sebet egyik sem bírt még a másiknak adni.</p>
<p>A vörös posztóval bevont échafaudon Sylvandire térdelt,
összetett kezekkel imádkozva szent Genovévához, hogy férjét segélje
diadalra; míg az átelleni királysátorban bajorországi Izabella
engedett szabad folyást rokonszenve nyilatkozatainak, hangosan
biztatva választott lovagját: «Ne hagyd magad, de Gris lovag! Ez
derék csapás volt!» – A király nem bánta. <span class=
"pagenum"><a name="Page_171" id="Page_171">-171-</a></span></p>
<p>Egyszer aztán de Gris lovag eldobta a balkarjára csatolt paizst;
s hirtelen két kézre kapva a nehéz kétélű pallost, olyat sújtott
vele az ellenfelére, hogy annak a paizsa ketté repedt, a kardcsapás
Carouge lovag sisakját is érte, úgy, hogy annak az arczát
elborította a vér, s ő maga a csapás súlyától féltérdre bukott.</p>
<p>Ámde Carouge lovag a térdrebukás pillanatában egy veszedelmes
csapást mért ellenfele térdére, a hol a pánczél lemezei egymástól
elválnak. Ezt úgy hívják, hogy «coup de Jarnac». De Gris lovag e
megsántító csapástól hanyattbukott s a kardját is kiejté kezéből.
Carouge lovag odaugrott hozzá s aczélsarkát ellenfele mellére téve,
kardja hegyét torkának szegezte.</p>
<p>– Most valld meg, hogy bűnös vagy! De Gris lovag! Te raboltad el
a becsületemet és a feleségem amuletjét!</p>
<p>– Nem vagyok bűnös, – hörgé a lovag. – Nem raboltam el sem a te
becsületedet, sem a nőd amuletjét.</p>
<p>Erre aztán Carouge lovag a torkába ütötte ellenfelének a
kardját, jog és igazság szerint, s azt ott a király és ország
szemeláttára kivégezte.</p>
<p>Az elesett De Gris lovag hullája átadatott a hóhérnak és az ő
peczéreinek, hogy bánjanak el vele.</p>
<p>A szép Sylvandiret pedig levezette az échafaudról Carouge lovag,
s kiderült ártatlansága jeléül homlokát megcsókolta az
asszonynak.</p>
<h3>IX.</h3>
<p>A míg a hóhérlegények a párbajban megölt De Gris lovagot
levetkőztették, a bibornok-érsek fölállt a karosszékéből s
ünnepélyesen kimondá a legfelsőbb itéletet, ezüst pásztorbotja
görbéjét kinyújtva az elitélt halott felé.</p>
<p>– Deus judicavit! Ego te condamno aeternas ignes
inferorum.<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> <span class=
"pagenum"><a name="Page_172" id="Page_172">-172-</a></span></p>
<p>E kenetteljes szózat közben az őrült király felugrott helyéről s
elkezdett hangosan kaczagni:</p>
<p>– Hahaha! Hahaha! Ez derék tréfa volt! A ki a szép asszony
csókját és amuletjét elrabolta, az nem Jacques De Gris lovag volt,
hanem én magam! Itt van az amulet!</p>
<p>Azzal a király a csodatevő óraművel ellátott kristálykeresztet
kebléből előrántva, odadobta Jean Carouge lovag lábaihoz.</p>
<p>Általános volt az elszörnyedés.</p>
<p>Csak a király maga kaczagott őrjöngő diadallal, éles hangon
rikácsolva: «No hát hol van az, a ki itéletet hozott?!»</p>
<p>Ez istenkáromlásra a biboros-érsek két kézre kapta és ütésre
emelte a súlyos ezüst pásztorbotját.</p>
<p>Izabella királyné rémülten veté magát királyi férje ölébe,
eltakarva őt saját testével; – különben megtörténik az a hallatlan
eset, hogy egy főpap agyoncsap egy királyt a pásztorbotjával.</p>
<p class="center">*</p>
<p>Jean Carouge lovag az eset után kivándorolt Afrikába, a honnan
soha sem tért vissza; a szép Sylvandire kolostorba temette életét.
VI. Károly király további bolondságait elfelejtette már a világ,
hanem a kártyáit még most is forgatjuk.</p>
<hr class="chap" />
<p><span class="pagenum"><a name="Page_173" id=
"Page_173">-173-</a></span></p>
<div class="chapter">
<h2>A HÓMENYASSZONY ÉS A REMETE.</h2>
</div>
<p class="center">(Legenda.)</p>
<p>Alcantarai Ferencznek hítták; dúsgazdag főúr volt, vitéz lovag,
szerencsés szerelmes. Egyszer aztán megutálta a tobzódást, a
vérontást és a szerelmet. Vagyonát szétosztá a szegények között,
pánczélját levetette, menyasszonyától bucsut vett; szőrköntöst
öltött, mezitláb elzarándokolt a havasok közé, ott keresett egy
barlangot, abban meghuzódott s a legszigorúbb vezeklésben tölté el
ifjú életét.</p>
<p>Mindent el lehet feledni: a borral telt poharat, a vérrel
festett kardot; de a szerető asszonyt nem lehet elfelejteni
soha.</p>
<p>Alcantarai Ferencz remete korában sem tudott megválni egykori
bálványától, a ki miatt ott hagyta a világot. Azt a jégkeblű
hölgyet kiformálta hóból a barlangja közepén, hogy éjjel-nappal
maga előtt lássa.</p>
<p>Ezt a hómenyasszonyt ölelte, csókolta a nap minden szakában, s a
mi a hóalak csókjából ajkaihoz tapadt, az volt egyedül testi
szomjának csillapítója. Tán a lelkének még inkább.</p>
<p>A hómenyasszony hívebb az elhagyottnál; mert az viszonozza a
szerelmet; ez nem csalfa, nem csapodár, ez nem kínozza gyilkos
szeszélyeivel az imádóját.</p>
<p>De azért a hűség még a hómenyasszonynál sem tart örökké.
Megérkezik a hatalmas csábító: a nyári forró szellő. <span class=
"pagenum"><a name="Page_174" id="Page_174">-174-</a></span></p>
<p>Alcantarai Ferencz napról-napra észleli, hogy bálványképe fogy.
Nemcsak az ő csókjai fogyasztják az alakját, más is hizeleg neki.
Az imádott kép összeroskad; lassan-lassan semmivé lesz; végképen
elenyészik. A remete egyedül marad. Nem birja a nagy magányosságot
elviselni. Elindul zarándokútra. Bejárja a hitetlenek tartományait.
Mindenütt tanítványokat szerez, hirdetve, hogy édesebb az
ölelgetése a hóbálványnak, mint az élőnek. Sokan vannak, a kik ezt
elhiszik; bevallják, így tanulták. Egész szekta támad körülötte. A
hóbálvány szerzete.</p>
<p>Aztán mikor az első hó leesik, beköszönt a tél, akkor a remete
visszavándorol a barlangjához.</p>
<p>És ime nagy örömére ott látja a barlang közepén a hómenyasszonyt
<i>ifjú</i> szépségében.</p>
<p>Hű tanítványai távollétében elkészítették hóból a kedves
alakot.</p>
<p>Hogy rohant oda hozzá!</p>
<p>– Visszajöttél hozzám! Óh de nagyon vártalak.</p>
<p>S ölelte, csókolta a visszatért kedvest, a hűséges szerető
menyasszonyt.</p>
<p>… Az Alcantaristák szektája még most is fennáll és terjed.</p>
<hr class="chap" />
<p><span class="pagenum"><a name="Page_175" id=
"Page_175">-175-</a></span></p>
<div class="chapter">
<h2>A MISKOLCZYAK.</h2>
</div>
<p class="center">(Történelmi elbeszélés.)</p>
<p>Mi a szerelem? Virágméz.</p>
<p>Mi a szerelemféltés? Virágméreg.</p>
<p>A liliom is virág, a maszlag is virág, szépségben, külső
formában vetekednek egymással.</p>
<p>Ez a két virág képviseli a Miskolczy-család nehéz végzetét.</p>
<p>Hőse e történetnek vitézlő Miskolczy Simon Deák, ki ezt a
névpótlékot (Literatus) a wittenbergai univerzitáson szerzett
klasszikus míveltségével érdemelte ki. Professzornak készült, a mi
akkor Magyarországon ritka nehéz állás volt.</p>
<p>E szándékát félbeszakította édes anyjának, Ományi Katalinnak
véletlen halála. Ezáltal egyszerre apai örökségéhez jutott, melyet
az ideig édes anyja birtokolt, özvegyi jog czímén. A régi magyar
törvényes szokás szerint a nemesi özvegy örököse maradt az elhunyt
férje vagyonának, sőt még a szavazati jogának is, és a fiát csak
rangjához illő módon neveltetni köteleztetett.</p>
<p>Simon Deák tehát egyszerre úr lett: földbirtoka kiterjedt
Miskolcz-, Csaba-, Szolgagyőr-, Ziliz-, Ladmócz-, Sárospatakra s
még néhány bükkvidéki falura; Miskolczon, Patakon ősi lakóházai is
voltak.</p>
<p>Édes anyja első férje korán bekövetkezett halála után nagyhamar
férjhez ment újból Árky István sárospataki földesúrhoz, a kitől fia
született: András. <span class="pagenum"><a name="Page_176" id=
"Page_176">-176-</a></span></p>
<p>Miskolczy Simon ez időben lehetett két esztendős.</p>
<p>Az elsőszülöttnek aztán éreznie lehetett a különbséget a mostoha
gyerek s az édes gyerek között. A csecsemőt beczézik, ringatják,
altatják, annak a neve «te édes», a bátyjának a neve már «te
kamasz!» Amazt aranykanállal etetik, neki fakanalat nyomnak a
markába s a padlón van a helye, mikor az ételmaradékot eléje
lökik.</p>
<p>S ez a körülmény a két testvér között örökké fenmarad. Az öt
esztendős Simon lovon ül s üti a fejét a fakarddal, ha nem nyargal
tetszése szerint. Később a Bandinak minden ákombákját
agyonmagasztalják, ha a krétával a pallóra firkál, míg a Simonnál
van dolga a nyirfavesszőnek, ha hibát ejt az egzerczicziumban, a
mit a doktor diák feladott eléje.</p>
<p>Az Árky fiú, mint elkényeztetett gyerek, zsarnoka volt a
bátyjának: folyton árulkodott rá, bevádolta a szülői, a tanítói
előtt s nagy öröme telt benne, ha azt valami büntetés érte.
Szüntelen verekedett vele: ő kezdte, s aztán ha az erősebb bátyja
visszaverte, ő szaladt panaszra nagy jajveszékelve. S ha azt
megbüntették, még ki is csúfolta.</p>
<p>Így nőttek fel egész legénykorig, folytonos testvéri czivakodás
között. Együtt jártak a sárospataki kollégiumba: a Simon volt
tizenkilencz éves, az öcscse tizenhét.</p>
<p>Ebben a korban már szívesen látják az ifjakat a leányos
házaknál.</p>
<p>S ilyenkor már a szívben megmozdul az a titkos vágy, a minek
neve még ismeretlen.</p>
<p>Könyvből nem tanítják ezt. Versírók még nem voltak akkor (1600),
a kik megénekelték volna az édes fájdalmat.</p>
<p>Mind a két fiú szerelmes lett ugyanazon szép leányba, a kivel
együtt tanulták a «lengyel»-t tánczolni. Az még csak tizenöt éves
volt.</p>
<p>S a Simonnak és Bandinak már sok ökölcsapás emléke kéklett az
orczáján, a mit egymástól kaptak. <span class="pagenum"><a name=
"Page_177" id="Page_177">-177-</a></span></p>
<p>A szülők rájöttek e nefelejts foltok okára.</p>
<p>Az a szép, gyönge Girincsy Anikó, a viczispán serdülő
leánya.</p>
<p>Gondoskodtak róla, hogy a bajnak idején elejét vegyék.</p>
<p>A nagyobbik fiút elküldték jó messze ez országból,
Wittenbergába; ő volt a talentumos, a ki mindenben eminens volt. A
Bandi rest volt és feledékeny; ő rá ki volt mondva, hogy nem lesz
belőle prédikácziós halott.</p>
<p>Nem is volt rászorulva; rá, mint egyetlen fiúra, nagy ősi birtok
nézett, s az rövid időn kezére is jutott. Az atyja meghalt, s azzal
az úrfi rögtön abbahagyta a tudományok keserves mívelését, válét
mondott a kollégium falainak, elfoglalta őseinek Sárospatak mellett
épült kerített kastélyát, özvegy anyjának hagyva a pataki úrilakot,
a ki nem tudta volna eltűrni kisebbik fiának durva kihágását,
dorbézoló tivornyáit vele egy födél alatt.</p>
<p>De még jobban szomorította az özvegyet elsőszülött fiának a
dolga.</p>
<p>Simon kitűnő bizonyítványokat küldött haza az univerzitásról s
anyjához írott leveleiben kinyilatkoztatá, hogy erősen föltett
szándéka esze és munkája után életpályát törni magának:
professzornak készül, a sárospataki kollégiumban a theologiai
kathedrát szándékozik elfoglalni s míveltséget, tudományt
terjeszteni hazájában.</p>
<p>Rettenetes gondolat! Hogy egy magyar főnemesi család ivadéka ily
alacsony sorsot választott magának. Diákokat tanítani! Papbért,
lukmát beszedni! Prédikácziókat tartani zsíros parasztok
gyülekezetében! A büszke párduczkaczagány helyett felölteni a
tógát, felkötni a stólát! Lemondani nemesi bandériumok vezetéséről,
bizonyosra vehető alispáni hivatalról. Sőt főispáni méltóságról,
országbiróságról s elcsúfitani az ősrégi családfát egy «tiszteletes
tudós» titulusával!</p>
<p>Ományi Katalin az aggodalmai miatt sűrün tanácskozott
<span class="pagenum"><a name="Page_178" id=
"Page_178">-178-</a></span> nagybátyjával, Lorántfy Mihálylyal, ki
ez idő szerint a pataki vár kormányzó kapitánya volt, s ketten
együtt azt eszelték ki, hogy Simon Deáknak elküldik a
Miskolczy-család levéltárából azokat az okiratokat, melyek ezen
ősrégi nemzetség múltjáról bizonyságot tesznek.</p>
<p>E régiségtől megfakult pergamenekből, melyek mind a család
czímerével vannak feldiszítve, az égbe néző sassal, majd megtudja
az eltántorodott fiú, hogy mivel tartozik dicsőséges familiája
nevének.</p>
<p>Dédőse e nemzetségnek Bors vezér volt, egyike azoknak, kik Árpád
fejedelmet kísérték honfoglaló diadalútjában. Ő hódította meg
Borsod és Bars vármegyét, s azok az ő nevét tartották meg. Ennek
ivadéka szerezte Miskolcz város hírre emelésével a Bors-Miskolczy
nevet s a borsodi főispáni méltóságot. Egy későbbi unokája még
magasabbra vitte. II-ik István királylyal szemben a felvidéki
nemesség őt kiáltá ki ellenkirálynak; – további ősei nádorispánok
voltak: Miklós nádor, Gyula nádor, Fülöp nádor az Árpádházbeli
királyok uralkodása alatt. Domokos bán pedig sógora lett III-ik
Béla királynak.</p>
<p>És ennyi dicső ősnek a hírnevét most egy elkorcsosult utód el
akarja homályosítani azzal, hogy kard helyett pennával keresse a
kenyerét: hogy a míg azok a Miskolczy név elé kevélyen illesztették
a Bors nevet, ez a lenézett, kigúnyolt «Deák» nevet ragasztja
utána!</p>
<p>Nagy gyalázat volt ez az egész messze elágazó atyafiságra!</p>
<p>Azonban Simon Deákra még az őseinek a kinevezési okiratai sem
voltak hatással. Ő többre becsülte azoknál a baccalaureátusi
diplomát, a mit esze, szorgalma, tudománya által kiérdemelt.</p>
<p>Messze időkre kiható tervei voltak: a hitreformálás apostola
szándékozott lenni s nem álmodozott egyébről, mint arról a csendes
boldogságról, melyet tanulmánya befejeztével édes otthona nyújtani
fog a pataki <span class="pagenum"><a name="Page_179" id=
"Page_179">-179-</a></span> házban, hűséges szerelme oldalán: hisz
az elváláskor a bájos Girincsy Anikó esküvel fogadta neki, hogy hű
marad hozzá, várni fog rá s máshoz nőül nem megy. S a leányok meg
szokták tartani az adott szavukat.</p>
<p>Aztán bizott is magában. Hisz oly délczeg, daliás alak volt:
iskolatársai között arczra, alakra is első. Nemcsak a
concertatiókon győzte le valamennyit, de a censurán is. Kardcsapás
helye nem bélyegezte még síma arczát és homlokát, pedig e nélkül
diák nem kerül ki az egyetemből.</p>
<p>A kétszeresen özvegy Ományi Katalint a fölötti bánata vitte a
sírba.</p>
<p>Hasztalan volt az anyának az a gondos fáradozása is, hogy Simon
fiának hozzá méltó életpárt keressen, a kit meg is talált Szirmay
Orsolya személyében. Ez ugyan nem volt valami világhódító szépség,
de szintén magas familiából származott, s nagy hozomány járt vele
készpénzben. Ámde Simon Deák hallani sem akart az anyja által neki
szánt jegyesről: a szívét egészen betöltötte első szerelme, a
szépséges Girincsy Anikó. Simon Deák anyja halála után sietett haza
Magyarországra.</p>
<p>Végignézte magát a nagy velenczei állótükörből: puderezett haj
lefüggő vuklikkal, símára borotvált arcz, himzett gallér, zászlós
nyakravalóval, puffos ujjú selyemkámzsa, átszorítva bőrövvel,
melyről kard helyett szíjon lóg le a bőrtáska, abban a kalamáris,
az írószerszám; aztán sokránczú pulader, végül térden felül érő
stiblik, a mikre szijjal van felkötve a sarkantyú. (Ez szükséges
volt a lovagláshoz: Simon Deák Miskolczról Patakig lóháton
utazott.)</p>
<p>Wittenbergában nagyon szerethették ilyen alakban, de Patakon
maskara volt.</p>
<p>– Senki sincs a háznál? – kérdé Simon Deák a kulcsártól.</p>
<p>– Bizony üres ez, a mióta a nagyasszonyt eltemették belőle. Se
konyha, se pincze, se edény, a nemzetes úr, az András, mindent
elvitetett a maga várába. <span class="pagenum"><a name="Page_180"
id="Page_180">-180-</a></span></p>
<p>(A vén cseléd az öcsöt nemzetes úrnak czímezte, a bátya csak
«úrfi» volt neki.)</p>
<p>Simon Deák egyet gondolt: otthagyta az üres szülői házat, lóra
vetette magát s felkereste Árky András kastélyát, mely a város
közelében feküdt, erős, emeletes épület, szögletein kiugró
tornyocskákkal, erősen körülpalánkolva. Ismerte jól ezt az épületet
mostohája idejéből, ki a nyári törvényszüneteket itt szokta
tölteni.</p>
<p>Otthon találta a mostoha öcscsét. Ő is, az is alig akartak
egymásra ismerni. András egészen a megholt apja képmására alakult
át. Bozontos bajúsza, szakálla, borpiros arcza és orra, üstökbe
csavarintott haja a homlokán, kétoldalt lecsüngő csimbókjai mintha
örökségül szálltak volna rá. Vidrabőr dókát viselt, ezüst
kapcsokkal, hozzá piros nadrágot, sárga sarukat, széles öve mellett
ezüst tokba dugott kést és fokosbaltát.</p>
<p>Nagy hahotával fogadta a belépő bátyját, a kit őrtálló csatlósa
bejelentett.</p>
<p>– Te vagy az, Simi bátya? De megifjúhodtál! Hová lett a hajdani
bajúszod?</p>
<p>A testvérek azért csak összeölelkeztek s magyar szokás szerint
összecsókolóztak.</p>
<p>– Mi hord a tájunkon? – kérdezé András. – Úgy, igaz! Hiszen te
professzor kathedrába készülsz: azért ez a nyírott pofa. No hát,
tudsz még magyarul? Vagy veled már csak diákul vagy sobákul lehet
konversálni?</p>
<p>Simon aztán megnyugtatá: «Tudok diákul is, németül is, de azért
jó magyar maradtam.»</p>
<p>– No, ha igaz magyar maradtál, akkor ülj ide velem a
poculatoriumhoz: tudod azt a régi közmondást: «a potu incipe
cœnam», a mit az asszonyok úgy ejtenek ki, hogy «apró czipó
czérnával jó».</p>
<p>Azzal odaerőltette az asztalhoz a bátyját, a hol nagy leveses
tálban kinálkozott a mézes lengyel pálinka (magyarul «alemázia») s
biztatta a kupiczák ürítésére. Úgy is <span class=
"pagenum"><a name="Page_181" id="Page_181">-181-</a></span> hívták
a magyarok, hogy «domitorium» meg «appetitorium». Ezt megkívánta a
konstituczió.</p>
<p>– Hát te, bátya, még nem is tudod talán, hogy én azóta
megházasodtam?</p>
<p>– Nem tudósítottál felőle.</p>
<p>– Nincsen papiros a házamnál, nem tudok írni. Szépséges kis
galambocskára tettem szert. No, majd megismered a vacsoránál. Kissé
durczás ugyan és akaratos, mikor rájön a bolondórája: csakhogy
énnekem van egy kipróbált házi szerem, a mit az apámtól örököltem:
az is nagy sikerrel alkalmazta a maga asszonyánál: az kiűzi belőle
az ördögöt.</p>
<p>Simon Deák kíváncsi volt ezt a csodaszert megismerni, András
aztán odamutatott az ajtó sarkára. Ott függött az a bizonyos
szíjból font korbács, az őzláb nyelű. Gyakran látta azt a mostoha
apja kezében s hallotta miatta sírni az édes anyját, a mitől a vére
felforrt s a keze a kése nyelét markolázta: szerette volna a
mostohája szívébe mártani.</p>
<p>Hát most más asszonyt gyógyítanak vele. Szegény pára!</p>
<p>Az asszonyka nem jelent meg a férfiak ivószobájában. Azok
dohányoztak s szabad szájjal beszéltek, a mi nem női füleknek való
volt.</p>
<p>Rövid időn még egy új vendég érkezett a házhoz. Hatalmas úr, a
ki hintón jött, csatlósok kíséretében. A pataki vár főparancsnoka,
Lorántfy Mihály, őszbecsavarodott legényember, de ez nem foglalt
helyet az ivóasztalnál: az asszonyság után tudakozódott; a házi
gazda engedelmet adott neki rá, hogy bemehet az asszonyához.</p>
<p>Mikor betette maga után az ajtót, András kivakkantá:</p>
<p>– A vén kecske fülig bele van bolondulva a feleségembe.</p>
<p>– S te nem vagy féltékeny?</p>
<p>– Az asszony dolga megvédelmezni az erkölcsét, s <span class=
"pagenum"><a name="Page_182" id="Page_182">-182-</a></span> Patak
vár ura nagy marha, azzal nem jó összetűzni olyan embernek, a ki
előre akar menni.</p>
<p>Ez a mondás elég világos volt.</p>
<p>A hajdu jelentette, hogy a vacsora fel van tálalva.</p>
<p>A két testvér átment az ebédlőterembe.</p>
<p>Az átelleni ajtón kilépett a várkormányzó, a háziasszonyt
vezetve karján.</p>
<p>Simon Deák azt hitte, hogy az ég szakad a fejére, mikor a
hölgyet meglátta.</p>
<p>Ez az ő eszményképe volt: a csodaszép Girincsy Anikó.</p>
<p>Az a nő, a kiről folyton álmodott, a kinek esküszavára, hű
szerelmére alapította egész jövendője tervét, a kiért a könyveket
bújta – és a ki most mint öcscsének az asszonya jő eléje
felfőkötőzött fővel.</p>
<p>– Hozta Isten Kegyelmedet nálunk! – üdvözlé az asszony, kezét
nyújtva eléje. (Hajdan tegezték egymást.)</p>
<p>Simon Deák leküzdte háborgó indulatát s megcsókolta a nyújtott
kezet. Annak a keze is reszketett, de az övé is.</p>
<p>A háziasszony helyet mutatott az asztalnál, baloldalán a
sógornak: a jobboldali ülés a méltóságos urat illette meg.</p>
<p>András úr az asztal átelleni oldalán ült, patriarkális szokás
szerint.</p>
<p>Mielőtt helyet foglaltak volna az asztalnál, a várúr elkezdte a
kötekedést Simon Deákkal:</p>
<p>– No hát, tiszteletes uram, nem mondunk egy asztaláldást vacsora
előtt?</p>
<p>– Én még nem vagyok tiszteletes, csak Deák.</p>
<p>És így elmaradt az asztaláldás, hacsak annak nem vehető a várúr
kedélyes mondása:</p>
<p>– Dicsértessék – a szép asszony.</p>
<p>Simon Deáknak alig ízlett a felhordott étel, daczára szép
szomszédnője szíves kinálgatásának; végiggondolta magában az egész
dolgot s kezdte azt érthetőnek találni.</p>
<p>Anikó családja büszke volt a rangjára: az apa alispán:
<span class="pagenum"><a name="Page_183" id=
"Page_183">-183-</a></span> ha választás volt két kérő között,
inkább nyújtották kezüket annak, a kire nagy előmenetel vár: most
is szolgabiró már, az öcsének, mint a bátyának, a ki professzori
pályára készül, a honnan nincs semmiféle előmenetel. A szülői
akarat kényszerítő volt. A leánynak ahhoz kellett menni, a kihez
szülői parancsolták. Szívről, szerelmről szó sincs a
házasságkötésnél.</p>
<p>A leány esküje, hűsége délibáb: bolond, a ki fellegvárait építi
belé.</p>
<p>Simon Deák hallgatott, mélázott.</p>
<p>Nem tűrhette ezt a pataki vár ura. Belekötött:</p>
<p>– Nos hát, öcsémuram, mikor szándékozik a kathedráját elfoglalni
Patakon?</p>
<p>Ezt nagyon óhajtotta volna Lorántfy Mihály, mert azon járt az
esze, hogy ha ez a külföldön kimívelt tudós azokat a szabad
eszméket elkezdi hirdetni, a mikkel ott szaturálta az elméjét,
nagyon könnyű lesz valami veszedelmet keresni vagy perduelliót a
nyakába varrni, a miért aztán megnótáztassék, a birtokai
konfiskáltassanak, s azokat aztán a feljelentő donáczió útján
magának elkaparinthassa.</p>
<p>Hát ez igen tisztességes útja vala hajdanában az
akvirálásnak.</p>
<p>De ezúttal nagyon csalatkozott.</p>
<p>– Soha sem, – válaszolt Simon Deák határozott hangon. – Eszemben
sincs, hogy kathedrába üljek. Meg sem pihenek Sárospatakon, a hol
semmi keresetem nincsen.</p>
<p>– Hát mitévő fog lenni, öcsémuram? – kérdé Lorántfy, kit
bosszantott ez a számításain átvont kereszt.</p>
<p>– Hazamegyek Miskolczra s átveszem uradalmaimat, a miket apám
után örököltem, visszaveszem a Miskolczy Bors nevet, letagadom a
Deákot, bajúszt eresztek akkorát, hogy a fülem körül csavarhatom s
vetekedem a vitéz czimboráimmal, hogy melyikünk iszsza a másikat az
asztal alá? Leszek magyar úr, a hogy hozzám illik. <span class=
"pagenum"><a name="Page_184" id="Page_184">-184-</a></span></p>
<p>Erre a szóra két könycsepp gördült végig a szép háziasszony
arczán. Érezte, hogy ennek ő az oka.</p>
<p>Lorántfy Mihály észrevette az áruló könycseppet. Sejtett
valamit. Tovább űzte-fűzte.</p>
<p>– És akkor bizonyosan meg is fog házasodni uramöcsém?</p>
<p>– Első dolgom az lesz.</p>
<p>– Talán van is már szíve választottja?</p>
<p>– Van. Boldogult édes anyám választotta ki a számomra.</p>
<p>– Szabad a nevét megtudni?</p>
<p>– Miért nem? A legelőkelőbb borsodi család leánya:
szirmabessenyei Szirmay Orsolya kisasszony.</p>
<p>A várúrnak széles nevetésre szaladt a szája.</p>
<p>– Miért tetszett nevetni?</p>
<p>– Semmi, semmi, uramöcsém. Gratulálni akartam kegyelmednek.
Azzal ugyan nyugodalmas élete lesz, mert benőtt már annak a
fejelágya.</p>
<p>– Legalább nem kell a nevelésével fáradoznom.</p>
<p>A háziasszony Simon kezére tette a kezét s kérő hangon
mondá:</p>
<p>– Ugy-e bár, ha megnősül kegyed, el fogja hozzánk hozni a
feleségét?</p>
<p>– Nem igérem, hogy szószegő ne legyek.</p>
<p>És Simon Deák csakugyan szavának állt. Másnap korán reggel,
mikor még mindenki aludt a háznál, minden búcsuvétel nélkül
otthagyta az Árky-kastélyt. Bár tartotta volna meg azt az
elhatározását, hogy sohasem fog oda többet visszatérni.</p>
<p>Hanem hát Simon Deák olyan ember volt, a ki igéretet nem tett
szóval, de ha magában elgondolta, hát azt megtartotta.</p>
<p>Alig múlt el másfél esztendő, hogy a hintaja begördült az
Árky-kastély kapuján. Elhozta magával a feleségét
rokonlátogatóba.</p>
<p>Egészen más alak volt most, mint a minapi látogatásakor:
arczban, öltözetben tökéletes magyar. <span class=
"pagenum"><a name="Page_185" id="Page_185">-185-</a></span></p>
<p>A feleségét rábízta az ángyára, maga az öcscsével maradt a
pipatoriumban.</p>
<p>– No, bátya, – mondá András öccs, – gratulálok neked a
feleségedhez. – Hej, rengeteg pénzt kaphattál vele hozományul.</p>
<p>– Honnan gondolod azt?</p>
<p>– Az ábrázatjából, szegénykének.</p>
<p>Hiszen az igaz, hogy Szirmay Orsolya egész vasládával hozta a
körmöczi aranyat a férjéhez, de az is igaz, hogy nem volt valami
világi szépség.</p>
<p>– Hát a feleségem áldott jó asszony és engemet szeret. Nálam
nincsen szükség asszonyszelidítő házi csodaszerre.</p>
<p>András öcsöt elhallgattatá ez a találó replika.</p>
<p>Annyival jobban megnyílt a szíve Anikónak Orsolya előtt.
Csakhogy kaphatott egy érző keblet, a melybe átöntheté sűrű
keserveit. Egész élete valóságos mártirkodás garázda, goromba,
részeges férje mellett, ki asszonyi méltóságát is szüntelen
megalázta aljas hűtlenségeivel.</p>
<p>Hazatérett Orsolya az egész úton tartotta a férjét a szenvedő
ángyika panaszainak elmesélésével, nem is sejtve, hogy azzal mennyi
kínos érzést támaszt annak a szívében.</p>
<p>Miskolczy Simon Deák azután több évig boldog életet élt hűséges
párjával; a második évében házasságuknak fiuk született: annak
Mihály nevet adtak, keresztatyja, Miskolczy Mihály neve után. Annak
a nevelése képezte legfőbb örömüket.</p>
<p>Ekkor a balvégzet elragadta a szerető asszonyt férje mellől.
Szirmay Orsolya megtért a Miskolczy-család sirboltjába az avasi
templomban. Simon Deák híven viselte a gyászt egy esztendeig
elhunyt nejéért. Tovább nem bírta ki, hogy a hű teremtés után
üresen maradt szobákat járja nappal, az ő megjelenő szellemét lesse
éjjel. Odahagyta a miskolczi házat, a kis fiát átadta
nagybátyjának, <span class="pagenum"><a name="Page_186" id=
"Page_186">-186-</a></span> Mihálynak, a ki nős volt: ott nevelték
tovább. Maga elköltözött a sárospataki házába s ott elzárkózott
életet élt. Csak olyankor látták, a mikor vadászni ment az uradalmi
erdőségeibe.</p>
<p>De hát éppen csak a vadászat lett volna a szenvedélye, mely
Patakhoz kötötte?</p>
<p>Nem értesült-e a cselédjei révén a sokféle mendemondáról, mely
közhírként szállongott az Árky-család viszálykodásairól. A férj
kalandjai köztudomásúak voltak. Hetekig elkóborolt dőzsölő
czimborák társaságában: néha bevert fejjel hozták haza. Távolléte
alatt egyedül maradt feleségét vígasztalni eljárt a kastélyba a
hatalmas főúr, Lorántfy Mihály; de biz ez a maga részére nem talált
viszont vígasztalást. A nő erénye visszautasított minden bűnös
ömledezést.</p>
<p>A főúr panaszával magához a férjhez fordult. Az nem volt ő rá
féltékeny: a patronusára. A feleség kegye foglaló, a mivel a
pártfogást meg lehet vásárolni. Csakhogy ebből a foglalóból még
apró pénzt sem adogattak.</p>
<p>– Gyanús nekem ez a dolog, – mondá Lorántfy Árky Andrásnak. – A
te feleséged olyan, mint egy szent. S én a szentekben nem hiszek.
Ennek van valakije, a ki a szívét elfoglalva tartja.</p>
<p>– Az bizony meglehet. Simon Deák bátya, a mióta a felesége
meghalt, itt tanyázik Patakon.</p>
<p>– Lessünk utána.</p>
<p>És úgy tevének.</p>
<p>Lorántfy Mihály rövid időn értesült a kémei által, hogy Simon
Deák egy lovásza kíséretében el szokott lovagolni az
Árky-kastélyhoz, olyankor, a mikor András úr hosszabb időre
eltávozott hazúlról: az erdőben hátrahagyja paripáját, maga gyalog
elmegy a kastélyig: ott az egyik donjon ablakából kötéllajtorját
bocsátanak le eléje, azon felmászik s azután otthon találja
magát.</p>
<p>A tőrvetés sikerült. Egy éjszaka Árky András a tátrai
<span class="pagenum"><a name="Page_187" id=
"Page_187">-187-</a></span> zergevadászatból váratlanul otthon
termett. Neje szobáját zárva találta. Azt óriási erejű csatlósával,
Sztankóczy Boldizsárral betörette. Ott találta a neje társaságában
Simon Deákot.</p>
<p>Simon Deák elfeledkezett az univerzitáson feljegyzett bölcs
mondásról: «Ha szép asszonyt látogatsz meg, kardodat otthon ne
felejtsd». – Ő fegyvertelen volt. Így aztán a marhaerejű csatlósnak
könnyű harcza volt a védtelen ellenében. Ütötte, a hol érte, és
Simonnak ezalatt még azt is látnia kellett és hallania, hogy András
ártatlan, erényes nejéhez rohanva, annak szép, gesztenyeszínű haját
keze körül csavarja s gyönge tagjait vérig korbácsolja, nem törődve
a nő sikoltásaival. Végül aztán a brutális csatlós felnyalábolta
Simon Deákot s kidobta a donjon ablakán. Szerencséjére a
vitézkötése beleakadt a vízfogó rézsárkány fejébe, s onnan a
lugason lekapaszkodhatott csonttörés nélkül.</p>
<p>E meggyaláztatást nem tűrte el Simon Deák. Megtorlásra
gondolt.</p>
<p>Másnap korán reggel felköté jó damaszkusi kardját, két pisztolyt
dugott a nyeregkápájába s lóra kapott. Egyesegyedül koczogott alá
az Árky-kastélyhoz. Ott meghúzta magát a ligetben s várta az
ellenesét.</p>
<p>Az nemsokára megjelent a csatlósa, Sztankóczy kíséretében. Ők is
lóháton voltak. A csatlós vállán puska függött.</p>
<p>Simon Deák, a mint meglátta őket, nagy bátran eléjük lovagolt s
a mint lőtávolba értek, rákiáltott az öcscsére: «Egy szóra,
András!»</p>
<p>Árky András, a mint észrevette bátyja szándékát, odakiálta a
csatlósára: «Lődd agyon!»</p>
<p>Mire a csatlós lekapva válláról a puskát, rögtön czélba fogta
Simon Deákot.</p>
<p>Ámde az gyorsabb volt, megelőzte a halálos lövést s kapóra
elsütött pisztolyából egy golyót küldött a czélozó csatlós szemébe,
mely a koponyába hatolva, halálos <span class="pagenum"><a name=
"Page_188" id="Page_188">-188-</a></span> sebet ejtett. Sztankóczy
kiejté a puskát kezéből s a lova nyakára borult, az haza vitte
nyargalvást.</p>
<p>A két testvér magára maradt. A kardnak kellett közöttük dönteni.
Egymásra rohantak lóháton. Mind a kettő vágott, egyik sem hárított.
András ősi szablyája lapos vágást adott, melyet Simon bátya
kalpagja felfogott; de Simon Deák kardja ketté hasította András
koponyáját, az holtan esett le a lováról. S benne magva szakadt a
sok századon át virágzott baronyai Árky-családnak; ő volt az utolsó
férfi-sarjadék.</p>
<p>Simon Deák, lemosva fejéről a gyalázat foltját, odalovagolt a
kastélyhoz. Az ismeretes donjon ablakán kinézett Girincsy Anikó. A
lövés hangja csalta oda.</p>
<p>– Ott fekszik az urad az erdőben holtan! – kiálta fel hozzá. – A
te halottad ő, temettesd el.</p>
<p>Azzal, hogy Árkynénak is bajt ne okozzon, nem tért vissza
Patakra többé, hanem Petrahónak fordulva, Miskolcz felé
ügetett.</p>
<p>Ott aztán csendesen meghúzta magát az atyai házban.</p>
<p>Elmúlt egy esztendő, azt lehetett hinni, hogy Árky András
halálát mindenki elfeledte. Párbajban történt: megvolt rá az
ok.</p>
<p>Ekkor egy hűvös őszi estén, a mikor a szokott vadásztársaság
hazaoszlott, és Simon Deák magára maradt, zörgettek az ablakán:
staféta érkezett.</p>
<p>Patakról hozott sürgős levelet. Girincsy Anikó írta.</p>
<p>Tudatta vele a nagy veszélyt, mely fenyegeti.</p>
<p>Gróf Forgách Zsigmond országbiró II. Mátyás király
parancsolatjára elrendelte az ő nótáztatását.</p>
<p>Lorántfy Mihály olyanféle vallomásokat csikartatott ki Árky
szolgáiból, hogy Simon Deák orozva tört rá Árky Andrásra s úgy ölte
meg. Ezért kihallgatás nélkül fejvételre itélték. Pataki és
környékbeli jószágait Lorántfy kapta meg donatióba. Felhívja az
asszony Simont, hogy siessen menekülni a gyalázatos halál elől.</p>
<p>Miskolczy Simon átlátta, hogy itt nincs számára védelem.
<span class="pagenum"><a name="Page_189" id=
"Page_189">-189-</a></span> A kinek a hatalmasok megkivánták a
birtokait, annak a feje el van vesze.</p>
<p>Árkyné jókor értesült ez itéletről és sietett Simont
megmenteni.</p>
<p>Simon Deák most hamarosan megírta az elébb megkezdett levelet
fiának, kit nagybátyja nevelt, tudtára adva, hogy nemcsak birtokait
veszté el, de nemesi czímerét is, ősei nevével, válaszszon magának
más nevet s igyekezzék eszével, vitézségével visszaszerezni, a mit
atyja elveszített.</p>
<p>Azzal felkötve jó kardját, pénzét tarsolyába tömve, lovára
vetette magát s utolsó búcsuvételül fellovagolt az avasi
templomhoz, melynek márványlap-fedte kriptájában ősei porladoznak.
Nem valamennyien, mert a legtöbbet a csatatéren temették el. Atyja,
Márk Deák, a mezőkeresztesi harczmezőn pihen, ennek a bátyja pedig
a Kis-Győr melletti Kék-Mezőn.</p>
<p>Simon Deák e sírboltnak egy kavicsát rejté keblébe. Ez volt
összes öröksége, a mi dicső ősei után rámaradt. Meg a kardja.</p>
<p>Odacsatlakozott a nemzeti szabadságért táborozó hajduk
seregéhez, kik szerte portyáztak a hazában, s ott vérzett el a
csatatéren, ott porlad a szabadsághősök közös sírüregében. Sírkő
nem beszél róla. Szerelmének és a szerelemféltésnek áldozata
volt.</p>
<p>Egyetlen fia, Mihály, ki atyja keresztnevét vette fel családi
nevéül, II. Ferdinánd király alatt harczi vitézsége jutalmául 1630
május 12-én visszanyerte ősei nemesi czímerét s az apai Miskolczy
nevet, a mit utódai most is dicsőséggel viselnek s ott lakoznak az
ősi földön.</p>
<p class="center">(Unokája, Simon János adatai nyomán.)</p>
<hr class="chap" />
<p><span class="pagenum"><a name="Page_190" id=
"Page_190">-190-</a></span></p>
<div class="chapter">
<h2>DE MI LESZ A FELTÁMADÁS UTÁN?</h2>
</div>
<p>Tessék elhinni, hogy még azzal nincs megoldva minden kérdés,
hogy «feltámadunk».</p>
<p>Hiszen az már bizonyos. Az már nemcsak dogma és hitágazat, de
tudományos kisérleteken alapuló tény.</p>
<p>Rég tudva van, hogy az indus bonczok addig tudnak koplalni, a
míg minden életerő kivesz belőlük, s megáll az érverésük. Akkor
leteszik őket a sírboltba, s ott hagyják huszonegy napig. Ennyi
halál után ismét kihozzák őket a friss levegőre, tagjaikat
bedörzsölik ambrával, borszeszszel; s arra azok lassankint
felébrednek és enni kérnek.</p>
<p>Pelletier franczia hadiorvos az I. Napoleon alatti hadjáratban,
a mint a franczia seregek a homokpusztán keresztül üldözték a
mamelukokat, egy franczia katonát a napszúrástól holtan lerogyni
látott. Nem volt idő vele bajlódni: ott hagyták. Három nap mulva
megint ugyanazon az úton visszajöttek s megtalálták a holt
bajtársat. Az már akkor fekete volt, mint egy mumia. Az orvos most
már ráért vele bajlódni. Megkisérté erős borszeszt tölteni a halott
szájába. Az néhány percz mulva nagyot csuklott, torzképet csinált,
felnyitá szemeit s még egy kortyot kért abból a pálinkából.</p>
<p>Lemercier híres franczia műtő pedig nemrég kisérletet tett egy
halálra itélt franczia gonosztevővel a feltámasztás lehetőségének
bebizonyítására. Először is érvágás által annyi vérét kibocsátá,
hogy az elitélt szívverése <span class="pagenum"><a name="Page_191"
id="Page_191">-191-</a></span> megállt; azután meszes vizet
fecskendett be az ereibe s akkor az egész embert elteteté egy
jégverembe. Két hónap mulva megint felhozatta s akkor a mészvizet
kiszivattyúztatva ereiből, azokat megint friss meleg vérrel tölteté
meg. És ime a gazficzkó, mielőtt a szemei felnyitásával elárulta
volna, hogy él, a míg a doktor a feltámasztással vesződött, kilopta
a zsebéből az óráját.</p>
<p>Ez mind igaz.</p>
<p>Hanem ennél igazabb, a mit itt a közéletünkben láttunk.</p>
<p>Volt egy magyar gróf, X. Arthur, a kit mindenki ismert, a
nélkül, hogy valaki örült volna ismeretségének. Hóbortjai tették
nevezetessé, melyekben nem volt semmi genialitás; pazarlásai, a
melyekben nem volt semmi uriasság; vérengzései, a mikben nem volt
semmi bátorság; és szerelmi kalandjai, a melyekben nem volt semmi
költészet.</p>
<p>Mindenki azzal a véleménynyel volt felőle, hogy ezt az embert
rövid időn vagy agyonütik, vagy ő üt agyon valakit, vagy a mi
legbizonyosabb, koldussá lesz, elprédálja mindenét.</p>
<p>Körülbelül úgy is történt. Egy rossz napon vett egy szép
kétcsövű pisztolyt, s azt olyanformán próbálta ki, hogy egy
hitelezőjét agyonlőtte vele, a miért nem akarta neki adni a pénzét
meg a leányát. A leányra is rálőtt, de azt nem találta halálosan,
az megélt. Ezért azután a nemes vármegye ő belőle is halottat
csinált, csakhogy nem úgy applikálta nála a mészvizet, mint doktor
Lemercier a brigandnál, hanem úgy, hogy kimeszeltetett vele a
számára négy falat a vármegyeházánál, s abban tiz esztendőre
eltemette.</p>
<p>Arthur tökéletes halott volt tiz esztendeig. Soha ez idő alatt a
börtönből a nap alá ki nem jött, úgy, hogy a szobájának a padló
deszkáiból mély lyukak voltak már koptatva a folytonos alá és fel
lépegetéstől.</p>
<p>Ez a tizesztendei halál annyiban használt neki, hogy
<span class="pagenum"><a name="Page_192" id=
"Page_192">-192-</a></span> azalatt a jószágai minden adósság alól
kiszabadultak. Mert a régi táblabiró-világban voltak még olyan
ostoba tömeggondnokok és perügyelők is, a kik azt tartották, hogy
<i>első</i> kötelesség: a hitelezőket kielégíteni, a
<i>második:</i> az adós birtokát megmenteni, az <i>utolsó:</i>
megköszönni, ha az ő fáradságuk jutalmára is marad valami. Hysteron
proteron!</p>
<p>Mikor Arthur grófnak az utolsó napja is letelt, az alispán
bement hozzá a börtönébe.</p>
<p>– No, bajtárs (jó ismerősök voltak hajdan), ütött a feltámadás
órája. Megint élő vagy. Jószágaid megint teher nélkül kapod vissza.
Mit fogsz most csinálni?</p>
<p>– Tudom én azt már, – válaszolt a feltámadott. – Egy egész hétre
való programmot csináltam már magamnak. Kárpótlás kell a
tizesztendei bőjtért. A mint ma innen kiszabadulok, hajtatok a Neue
Weltbe, valahány szép lány van, mind összeszedem, sorba tánczolok
valamennyivel, a czigány csak az én nótámat húzza. Egy huszonnégy
óráig járom a tánczot a szép lányokkal. Második napon azután egy
huszonnégy óráig nem teszek egyebet, mint iszom. Egymagam
bezárkózom egy szobába, körülrakom magamat tokajival, burgundival,
Cyproval, Cliquotval, s iszom huszonnégy óráig folyvást. Harmadnap
beveszem magam a Koronába s huszonnégy óráig sorba játszom makaót,
nasivasit, landsknechtet, ferblit, trente-et-quarante-ot, –
kikártyázom magam kedvemre! A negyedik nap felkeresem azt a zsidót,
a ki nem akart a bérletemből semmit nekem fizetni, mind a
tömeggondnoknak adta, azt megverem kegyetlenül. Azután a kaszinóban
beleveszek a legelső emberbe, a kit szemközt találok, azt kihivom
és karmonádlinak aprítom. Ötödik nap megveszem a legdrágább angol
paripáját Ivánnak, s azt huszonnégy óra alatt agyonnyargalom. A
hatodik nap azután felkeresem azt a leányt, a kit olyan rosszul
lőttem meg, s vagy elveszem, vagy még jobban meglövöm. <span class=
"pagenum"><a name="Page_193" id="Page_193">-193-</a></span></p>
<p>– A hetedik nap azután megint visszakerülsz ide ebbe a szobába,
– fejezé be a programmot az alispán. Én hát sietek uj padlókat
berakatni.</p>
<p>Arthur gróf csakugyan megtartá a programmját híven.</p>
<p>Az első huszonnégy órát feltámadása után végigtánczolta a
félvilág könnyű hölgyeivel; a második nap a borok katalogusán
keresztülitta magát; a harmadikon aztán a kártyaasztalnál csinált
annyi adósságot éppen, a mennyivel a vármegye gondviselése alá
került. A negyedik nap (mérges is volt), elment a zsidót megverni.
Hanem a zsidó erős volt elvette tőle a botot. Annál dühösebb lett.
Rohant programm szerint a kaszinóba. Ott nem talált többet egy
úrnál, a ki őt igen nyájasan üdvözlé, – azt ő viszonzásul
pofonütötte, az őt visszaütötte. Arra ő azt párbajra hívta. Akkor
kisült, hogy az az úr a Zahlkellner. Akkor aztán adott neki ezer
forintot, hogy ne szóljon senkinek erről a casusról. Ötödnap
programmjához híven csakugyan megtalálta azt a lovat, a melyik a
legdrágább a városban, azt megvette, s aztán nekiindult
steeple-chaset csinálni egymagában, s a míg árkon-bokron keresztül
nyargalt, ugratott: egyre azt főzte az agyában, hogy mit tegyen
holnap a rosszul meglőtt leánynyal? A ki már azóta férjhez is ment:
elszöktesse őt a férjétől, s ha nem szökik vele, agyonlője-e
tökéletesen? Bizonyára vagy az egyiket, vagy a másikat meg is tette
volna, ha a Butterfly meg nem botlik s lovagját a fején
keresztüldobva olyan szerencsésen fejtetőre nem hullatja, hogy az
rögtön nyakát szegé.</p>
<p>Hát mire való volt ennek feltámadni?</p>
<p>Az a kérdés, hogy «jobbak» leszünk-e, ha feltámadunk?</p>
<p>Mert hogyha nem, akkor az ilyen ember, ha a mennyországba kerül,
<i>elkártyázza a Krisztus palástját</i>, ha pedig a pokolra megy:
ott <i>elcsábítja az ördög feleségét</i>.</p>
<hr class="chap" />
<p><span class="pagenum"><a name="Page_194" id=
"Page_194">-194-</a></span></p>
<div class="chapter">
<h2>VILÁGTEREMTÉS.</h2>
</div>
<p>Régóta folyik a harcz a Hit és a Tudás között. Nevezzük őket
classicus nyelven Religio és Philosophiának.</p>
<p>A Philosophia nyomul előre; hódít, támad, ostromol, tért foglal,
új fegyvereket használ. Tábora hatalmas szövetségeseket számít.
Vele van az Astronomia, a Geognosia, a Physica, a Mathesis, a
Logica. Tételeit igazolják a napok és tejutak, s az ásatag ősvázak
és az élő molluskok, tanuja minden, a mi él és meghal.</p>
<p>De a Religio tábora az emberiség százmillióinak lelki érzülete.
Egyedüli erőssége a Traditio, de az hatalmas vár. Tanuja minden, a
ki hiszi a feltámadást, az új életet. Törvényein alapul az emberi
társadalom, a család, a haza.</p>
<p>Rég elmúltak az idők, a mikor még a világi hatalom pallost,
bilincset, máglyát adott harczi eszközül a Religio vezetőinek.
Galilei nem görbíti meg a térdét, hogy megtagadja tanait a föld
forgásáról, a máglya nem hamvasztja el a kételkedés hirdetőit
többé.</p>
<p>A Religio azt hirdeti: «A ki hisz, idvezül».</p>
<p>A tudás egy kérdéssel felel: «Hol»?</p>
<p>Ma már kathedrából hirdethetik a kételkedést, s a tagadásnak
iskolája van. A Philosophia ráolvassa a hivő emberre a tudás
tételeit. «Mit képzelegsz te abban a csalhitben, hogy te vagy a
világ ura, mikor maga ez a te világod, melyben uralkodol, nem egyéb
egy kipattant szikránál, mely még nem hamvadt el <span class=
"pagenum"><a name="Page_195" id="Page_195">-195-</a></span>
egészen, melyet a szomszéd nap lakói meg nem látnak? A napod maga
sem egyéb, mint egy porszeme a nagy tejútnak, s a föld, mely szült,
csak olyan édesanyja a féregnek, mint neked, a kit el fog temetni.
S még azzal hizelkedel magadnak, hogy neked lelked van, különb,
mint a tengeri kagylónak, melynek nincs látása, mégis házat épít
gyöngyökből, drágakövekből, s ezzel a lélekkel keresed az Istent, a
míg élsz, s új világot követelsz a lelked számára, ha meghalsz. Hol
keresed azt? Az astronomia nem vezet utadra, a legközelebbi
bolygóban, ha laknak emberek, azoknak más arczuk, alakjuk van, mint
neked; s ott is anyától lehet születni, s hogy akarsz oda eljutni?
Ha fajsulya van a lelkednek, a föld vonzóereje visszatartja. Ha
nincs, elemeire oszlik. Ha köneny a lelked, feljuthat az
athmosphaera felszinéig, tovább nem; ha éleny: megég; ha széneny:
leszáll a földre. Erényeidet őrzöd, jótékonyságot gyakorolsz, abban
a hitben, hogy majd ezért a túlvilágon megjutalmaznak? Mi jutalmat
vársz? Imádkozol, s kihez, kihez? A nagy Teremtőhöz, a ki
naprendszereivel van elfoglalva, s azt kivánod, hogy «perelj uram
perlőimmel», s hogy kedvesen fogadjon, meg akarod vesztegetni
lantban, hegedűben, czimbalmi zengésben. Imádkozol ellentétekért.
Két ellenséges hajóhad szemközt áll, ütközetre készen, mind a
kettőnek a harczosai ugyanahhoz az Istenhez zengenek zsolozsmákat,
hogy fegyvereiket segítse győzelemre. Melyiket hallgassa meg? S
mikor az ütközet eldült, az égő, az elsülyedő hajók láttára, a
haldokló tömegek kínordításai közepett a győztes fél «Te Deum
laudamus»-t énekel, s felhívja az Istent, hogy gyönyörködjék a
művében. S nem éred be vele, hogy magadnak menyországot igérsz, az
Istenfélőnek, hanem poklot is teremtesz az Isten ellen vétők
számára; holott a pokol létezését kizárja a logika. Hisz a Sátán
nem büntetheti meg azokat, a kik az ő hívei voltak, s az ő örök
ellenfele, a Jehova ellen vétettek. <span class="pagenum"><a name=
"Page_196" id="Page_196">-196-</a></span> S az egész túlvilágról
való hitet megdönti a tudás. Igenis elkövetkezhetik az itélet napja
erre a kis ködös planétára, melyre a te nagy világod van fölépítve,
ha egyszer egy útját tévesztett üstökös beleütközik; de akkor a
darabokra szakadó földkéreg s annak a kiszabadult belső lávái és
gázai úgy összekevérednek az üstökös alkatrészeivel, hogy azokban a
Te hamvaid feltámadásra nem juthatnak. A túlvilágról, a jövő
életről több tudata van annak a górcsövi parány kukacznak, mely az
almafa idei levelén petéjéből kimászva testvéreivel együtt vékony
selyemszállal hozzákötözi a fa reketyéjéhez bölcsőjét, a falevelet,
hogy a halál ellen, a tél ellen megvédje magát; az már jobban tudja
a feltámadás titkát, mely neki majdan szárnyakat ad, mint te: a
természet királya!»</p>
<p>Ezt hirdeti a Philosophia.</p>
<hr class="tb" />
<p>Ezzel szemben emeli fel glóriás fejét a Religio.</p>
<p>«A te erősséged a tudás, az én erősségem a hit. A te várad a
csillagász-torony, az enyém a templom. Neked könyvtárak segítenek,
nekem csak két könyvem van: az Evangelium és Mózes Szent Irása.
Tied lehet az egész világegyetem; de enyém a száz milliók lelki
világa. Enyém az ország, a hatalom és dicsőség. Te felállítod azt a
tételt, s bizonyítod adatokkal, hogy az az egész nagy világ,
melynek teremtője egy mindenható Isten, maga sem egyéb, mint egy
szikra a végtelen világegyetemben, s az ország, a hatalom és
dicsőség, a mit elvadult elmék az istenre rákényszerítettek, egy
elenyésző semmi. Te megtagadod, hogy az emberek sorsát mennyei
akarat intézi, s az országok fejlődéséről van, a ki gondoskodik. Én
bizonyítom, hogy ez a világ a maga történetével, alakulásával,
nagyobb csodája Istennek, mint a napok tömege. S az ember testben
és lélekben nagyobb remekműve az Alkotónak, mint a Zodiacus összes
csillagai. Van-e <span class="pagenum"><a name="Page_197" id=
"Page_197">-197-</a></span> a napoknak lelke? Tudnak-e a csillagok
az Isten létéről? Isten csak ott van, a hol ember van, s a hol
ember van, ott mindenütt ott van az Isten. Állat, növény,
földkérgen áttörő szikla mind él; de Istent nem ismer. S ha
Istentől megfosztjátok az embert, hová lesznek az imádat dicsfényes
alakjai? A megváltó Jézus keresztre feszített alakja egyenlővé
lesz-e a mikroskopikus ázalaggal? Mózes, a nagy törvényhozó egy
nagy csalóvá sülyed-e alá, hogy elfelejtessék? És a
Boldogasszonyok, kiknek képeit a családok szentélye őrzi? Ha az
oltári alakoktól meg tudnátok fosztani a hivők milliárdjait,
nagyobb pusztítást követnétek el, mint a fekete halál és az
özönvíz.»</p>
<p>De a hit nem hagyja magát kémiai alkatrészeire szétszedetni. A
hol csak emberi szenvedés, vágy, törekvés van, együtt él vele a
hit. Az anya szívébe, ki beteg gyermeke ágya mellett virraszt, az
imádság hozza meg a vigaszt, s az aggódó kebel fohászát nem cseréli
fel azzal a tudományos adattal, hogy a korall, mit gyermeke nyakára
fűzve hord, csak olyan élő állat, mint az ő magzatja. A
menyasszony, ki messze elszakított szerelmese visszatérteért
könyörög, nem hagyja imáját félbe azért, hogy a kettős csillagok
körforgásának elmélete immár megoldatott.</p>
<p>A templom megtelik a zsolozsmától, a mit ezer érző kebel
összhangoztat: «Erős várunk nekünk az Isten.»</p>
<p>S miért akarjátok az emberi lelket az állati párával egyenlővé
tenni? Nem lobog-e előttetek a lángész világa? Költészetben,
képzőművészetben, építészetben? Nem hirdetik-e a dicsőséges
monumentumok, hogy Isten szövetkezett az emberi lélekkel azoknak
alkotásánál?</p>
<p>Miért akarjátok az emberi léleknek halhatatlanságába vetett
hitét leszállítani a hernyók és pillangók átalakulási ösztönére?
Miért fosztanátok meg a haldoklót a halál békítő túlvilág-hitétől?
Miért rontanátok le <span class="pagenum"><a name="Page_198" id=
"Page_198">-198-</a></span> sírjaink fejénél a márványt, a
«Feltámadunk» felirással?</p>
<p>Hát ez a ti egész világi és társadalmi létezéstek egész
lényegében nem azokon a törvényeken alapul-e, melyeket a Religio
adott az emberiségnek?</p>
<p>Nem a hit alapította-e meg az istentől kiadott parancsolatokban
a családi életet, apa és anya szeretetét, mely végkifejlődésében a
haza szeretetében dicsőül meg? Nem a hit parancsolatja védi-e meg a
gyöngét az erős ellen, a becsületest az álnok ellen? Nem a hit
parancsolatja emeli-e ki a nőt állati alárendeltségéből, hisz a hit
nélkül a nő csak kéjre, szolgálattevésre rendelt asszonyi állatja a
férfinak: a hit adott neki emberi jogokat, a hit nemesítette meg a
szerelmet: állati ösztön helyett magas hivatást tűzve ki
czéljául.</p>
<p>Lerombolhatnak a tudás emberei mindent, a mi szent volt, csak
azt az egyet nem, a szerelem szentségét.</p>
<hr class="tb" />
<p>Így szól a Religio a Philosophiával szemben.</p>
<p>A harcz nehéz, eldöntése nagy feladat.</p>
<p>Kell az ellenfelek közé egy békebirónak jönni.</p>
<p>Mondjuk talán Koronatanunak.</p>
<p>Ki lehetne az más, mint a Poézis?</p>
<p>A Poézis feladata lehet a tudás, a hit és a Phantasia
közreműködésével megvilágítani a Világteremtés nagy
mysteriumát.</p>
<h3>IGAZOLÁS.</h3>
<p>De hát mi joga, – de különösen mi oka van a Poézisnek
beleavatkozni a Religio és Philosophia közötti vitába?</p>
<p>A jogot és okot az élet, a társadalmi mozgalom, a gyakorlati
alkalmazása az elvi tanoknak szolgáltatják hozzá.</p>
<p>A szoczializmus manapság már egy hatalmas tényező a közéletben.
Híveinek száma tábor, hite meggyőződés; nem kerüli a harczot.
Szövetségese a Philosophia. <span class="pagenum"><a name=
"Page_199" id="Page_199">-199-</a></span> A Philosophiából meríti
hitvallását, alaptételeit. Küzdelmi világa a társadalom, a
politika.</p>
<p>Ha az ember egyenlő az állattal, miért legyenek az emberek
egymás között nem egyenlők? Ha a lelkünk nem különb a kukaczénál,
adjátok meg nekünk is a kukacznak a szabadságát. Ha nincs túlvilág,
nincs menyország, ne biztassatok bennünket azzal, hogy majd a
túlvilágon, a kik itt utolsók, azok lesznek az elsők; mi egyformák
akarunk lenni. Ne biztassatok bennünket örök üdvösséggel; a
mindennapi szükségeinket elégítsétek ki. Mi dolgozunk, fáradunk,
küzdünk: a kiváltságosak élveznek, boldogulnak, ránk nehezednek. Mi
szolgálunk fegyverrel, vérünket áldozzuk a hazáért, s nincs szavunk
a haza sorsának intézésében. Ha a föld maga is csak egy porszem a
világban, hát akkor a haza micsoda? Milliárdokat adózunk; – hideg
szobánk, kemény fekhelyünk, száraz falatunk, foltos ruhánk hirdeti
a haza dicsőségét; de ha ez a hazaszeretet maga is csak egy
csalkép? A nemzetiség nem más, mint a tömeg önzése; hát akkor a
tömeg parányait ne vezesse az önzés? Törvényetek azt mondja, hogy
ne kivánd azt, a mi a felebarátodé. De hisz a társadalom sommitásai
mind azt kivánják, a mi a felebarátjuké: egyházfők, uralkodók,
országnagyok, birtokosok, kereskedők, részvénytársaságok, művészek;
mindenki, a kinek valamije van, kivánja, elszerzi a másét, hát
csupán azok, a kiknek semmijök sincs, ne kivánják a másét? Azt
mondjátok: a föld édesanyja gyermekeinek. Hát csak a munkásnak
mostohája?</p>
<p>Így beszél a Philosophia. S következetességét nem lehet
elvitatni. A Religio sem mondhat elléne. Evangeliumának
alaptételei: «Szeresd felebarátodat, mint tenmagadat. – Oszd meg a
vagyonodat a szegényekkel.» – Ezekkel a tanokkal tehát ki kell
egyeznünk. De vannak tanok, a mik ezeken túltengenek: az anarchia
tanai. Ennek a hívei nem alkusznak. <span class="pagenum"><a name=
"Page_200" id="Page_200">-200-</a></span></p>
<p>Ezek azt hirdetik: ha nincs menybéli hatalom, mi szükség van
földi hatalomra? – Ha ellehet a világ Isten és angyalok nélkül,
miért ne lehetne el királyok és kormányzat nélkül? A birtok
tolvajság. A tolvajság ellenben szerzési mód. Minek a biró? Legyen
mindenki a saját birája. Minek a templom? Minek a pap? Minek a
törvény? A mi nekem jó, az a jó: a mi másnak rossz, az nem rossz.
Egy eszme van, a mi vezet: az a nihil. Mindenki senki; minden lét
semmi. A házasság rabság; a szerelem kutyaérzés. Állatok
vagyunk.</p>
<p>Ez mind Philosophia.</p>
<p>Ellenség, a ki ellen a hatalom, a kormány, a társadalom nem
tudja védeni magát.</p>
<p>Ezzel szemben áll a Religió, a hit. Mind a két tábor elférne egy
kerek téren, akkorán, a mekkorát a názáretbeli Isten-ember
töviskoszorúja körülkerít.</p>
<p>«Ő» a szeretet vallását hirdette; hogy lett belőle a gyűlölet
kultusza?</p>
<p>A Philosophia és a Religio két ég-szülötte angyal; a fanatizmus
ád nekik szarvakat és sárkány-szárnyakat, lesz belőlük Hierarchia
és Anarchia.</p>
<p>Látjuk a működésüket az egész czivilizált világban. Róma, Páris,
Bécs, Kisenev beszélnek munkáikról. (Hát mi nem érezzük a
tőrdöféseiket, mérgezett nyilaikat?)</p>
<p>Hol fog ez végződni? Tudjuk, hogy özönvízelőtti megelőzőink, a
hosszúfejű kétlábonjárók emberevők voltak. Nem messze vagyunk tőle.
A statisztika mondja, hogy kilencz millió a száma azoknak a
földlakóknak, a kik emberevők, a kik az őserdeiken átutazó idegen
láttára örömmel kiáltanak fel: «Hús! Hús!» Hátha doctrina lesz
ebből a felfogásból! Hátha elterjed, mint politikai tan, a
czivilizált világban! Hisz ez a legegyszerűbb megoldása volna a
világot mozgató kérdéseknek. Ellenség van elég, a ki nem tart
velünk, együk meg! Eddig csak dúvadnak hirdette az embertársat a
<span class="pagenum"><a name="Page_201" id=
"Page_201">-201-</a></span> művelt világ, a kit megölni dicsőség;
hát ha egyszer elismeri, hogy az ember hasznos vad, a kire vadászni
jó? A leviathanok harczának ez lesz-e a kiegyenlítési módja?</p>
<p>Nem hozhatná-e meg a kibékítés szellemét a Poézis, világot
derítve a kaosz fölé!</p>
<p>Megkisértem a világteremtés nagy művét láthatóvá tenni.</p>
<p>Nem áltatom magamat azzal, hogy győzni fogok. Mi az én gyönge
szavam a tradicziók és aspirácziók ellenében? Ki érti meg? Magyarul
irok, s ha saját hazám népei megértik is, azt fogják rá mondani:
bolondság! Fantazmagoria! De azért czélom világos. Egy általam
nagyrabecsült házaspárnak az élettörténetét bocsátom előre. Hedvig
és Kázmér a nevük, a legfelsőbb tizezerhez tartoznak, a társadalom
sommitásai közé. A nő deli szépség, a férfi egy dalia. Fiatalok és
testileg-lelkileg épek. Szeretik egymást, vagyonilag függetlenek;
birtokuk fényűzésre jogosít. A nő sokoldalú tehetség: fest,
csendképeit magasztalják, művészileg játszik a zongorán;
költeményei meghatók; a férj tudományos akadémiák tagja, praktikus
tudományfejlesztő a felfedezések terén. Semmi szenvedély nem
háborítja házaséletük tiszta nyugalmát.</p>
<p>És azért mégis boldogtalanok. A nő vallásos a vakbuzgóságig; a
férj szabadkőműves.</p>
<p>Sorompót vet közéjük a hit és a tudás.</p>
<p>A nő minden ünnepet, vasárnapot megszentel, a férj el nem marad
a páholy üléseiről, és soha templomba nem jár. Ebből támad a
csendes «separatio a thoro et mensa». A nő, mikor reggeli órában a
roratera indul, gyakran találkozik a férjével a kapuban, a ki akkor
vetődik haza a szabadkőművesek gyüléséből, vagy a lapja
szerkesztéséből.</p>
<p>A mi az egyiknek a lelkét mint vezéreszme foglalja el, az a
másikra nézve gúny és kételkedés tárgya. Ezen <span class=
"pagenum"><a name="Page_202" id="Page_202">-202-</a></span> nem
birnak kiegyezni. A nő a páholyra féltékeny, a férj a templomra. S
ez jobban elkeseríti őket, mintha csábító szirén, szerencsés
szeladon zavarná hitvesi hűségüket.</p>
<p>Ez a szív két ellentétes mágnes-polusa, mely vonz és
eltaszít.</p>
<p>Ilyen egymást eltaszító szivek vannak a világon sokan.</p>
<p>Azoknak a számára írtam én meg ezt a munkámat. Vajha sikerülne!
Elmondtam a házastársaknak a munkám irányzatát. Mindketten erős
kétkedéssel fogadtak.</p>
<p>– Én nem hagyom a hitemet magamtól elvitatni, – mondá a nő. – A
mi Szentírás, az az én lelkemnek a nyugodalma. A földet elvehetik
tőlem a tudósok; de az egemet nem hagyom elvenni.</p>
<p>A férj pedig így fogadott:</p>
<p>– Én pedig kinyilatkoztatom, hogy holmi költői mesékkel,
spiritiszta viziókkal nem hagyom magamat kielégíttetni.</p>
<p>– A valót fogja keresni a fantáziám.</p>
<p>– Állok eléje. Tehát kezdjük az elején.</p>
<p>«Hat napokon teremtette a Mindenható ezt a világot!!!»</p>
<p>S mintha fegyverül akarná használni ellenem, kezébe vette a
természettani gyűjteményéből az anthrakoterium állkapcsát, mely
kőszénné volt válva.</p>
<p>Hozzákezdtem…</p>
<p>– Igen is: hat napokon teremté a Mindenható a világot, mint az
Irás följegyzé; de azok nem a mi földi napjaink szerint
számíttatnak, hanem a világegyetem napja szerint, a míg az egész
mindenség álló csillagaival, tejutjával, csillagködeivel, központja
körül egyszer megfordul, s annak az időszámítása a mi napjárásunk
szerint százezer esztendő. Emberi tudomány, távcső azt meg nem
fejtheti, mert egy emberöltő nem képez többet e világnapban egy
másodpercznél, s Földünk átmérője, mely a parallaxist meghatározza,
egy megmérhetetlen parány. <span class="pagenum"><a name="Page_203"
id="Page_203">-203-</a></span></p>
<h3>ELSŐ NAP.<br />
<i>A központi égi test.</i></h3>
<p>– Tehát ön elfogadja, hogy van egy központi nap, mely körül az
egész világegyetem megfordul? – kérdé Kázmér. – Talán a Sirius?</p>
<p>– Nem a Siriust tartom annak. Az végtelen parány ily nagy
feladattal szemben. Másutt találom azt fel. Az északi égen van egy
nagy folt, melyet a csillagászok régóta ismernek s úgy neveznek,
hogy «szenes zsák». Az égnek minden részecskéje tele van szórva
csillagokkal. Még az ötödrendű parányi pislogókat is felfedezik az
erős teleskópok. Egyedül ezen a fekete folton nem találnak semmi
csillagfényt. Ott tehát egy önfény nélküli égi testnek kell
létezni, mely milliószorta nagyobb, mint a mi földünk, s roppant
vonzóerejénél fogva maga körül forgatja a napok milliárdjait. Ez
takarja el előlünk a csillagos égnek azt az állandó foltját. Ez a
világteremtés központja.</p>
<p>– S hogy jött ez létre? – kérdé Kázmér.</p>
<p>– Valamikor, az emberi észtől utólérhetetlen kezdetben
valamennyi égi tűz egyesülve volt a nagy világtest körül. Lakói
voltak Istenen kívül az élő szellemek, kiknek világa a napbeli tűz.
Egyszer aztán a Teremtő «legyen világ!» szavára szétszakadt a
körülburkoló tűz s milliárd csillagokra oszolva, szétrepült a
végtelenségben: támadtak álló csillagok, tejútak, planéták. A
világegyetem központja ott maradt.</p>
<p>– Hát a szellemekből mi lett? – kérdé Kázmér.</p>
<p>– Minden napnak, álló csillagnak, bolygónak jutott egy szellem,
mely a Mindenható intézése szerint alkot, teremt, fejleszt,
ujraalkot, eltörli a létezőt. Mi földlakók ezt a csillaglelket úgy
híjuk, hogy «természet».</p>
<p>– S mi tartja fenn ezt az óriási sötét tömeget álló helyén?
<span class="pagenum"><a name="Page_204" id=
"Page_204">-204-</a></span></p>
<p>– Egy erő, melyet a tudomány úgy nevez, hogy «szabad tengely».
Bir ezzel minden égi test, nap és bolygó, a mi Földünk is. Minden
felsőbb iskolában bemutatja hallgatóinak a tanár a szabad tengely
experimentumát. Egy földgömb alakú hegyes végű csigát elpördítenek,
mely maga körül forogtában egyúttal körben kering. Ekkor egy kemény
tárgyat (egy darab krétát) hajítanak a forgó gömbre, s az nem veri
ki emezt keringő útjából, sőt a forgó gömb messze hajítja el
magától a vele összeütköző tárgyat. És a «szabad tengely»
elméletével meg van czáfolva a földi kataklizmák hivőinek az a
hite, hogy egykor valami üstökös fogja darabokra törni a földtekét,
s az idézi elő az itélet napját. Az üstökös, ha a feje szilárd
anyag volna, a föld által messze elhajíttatnék a világürbe a
találkozásnál. Úgyde nem is bir szilárd kéreggel: mikor az üstökös
feje egy álló csillag elé kerül, az a csillag keresztülragyog az
üstökös fején, ez tehát nem állhat egyébből, mint gázból. S ennek a
gázgömbnek az érintkezésétől eléggé megvédi a földet a maga
atmoszferája, mely sűrűbb tömeg az üstökösnél. Maga a földi légkör
elég volna azt elhajítani, mint egy felfújt lapdát. Ezzel a
világpusztulással tehát ne fenyegetőzzék se a csillagda, se a
szószék: «Dies irae, dies illa Solvet sæclum in favilla». Nem égünk
el. Ilyen szabad tengely tartja örök forgásban a központi égi
testet.</p>
<p>– S mi czélja lehet ennek a sötét égi testnek a fentartásával a
Mindenhatónak?</p>
<p>– Az nem sötét tömeg, csakúgy, mint a mi Földünk nem az. Napok
serege sugározza körül, de azoknak a visszfénye elvész tőlünk a
nagy távolban. Egyszerre több nap világítja meg a központi égi test
felszínét, s azoknak a melege megtermékenyíti a kifogyhatatlan
erejű talajt. Ott soha sincs éjszaka, soha sincs tél: örök nappal,
örök nyár van. A növényzet óriási, tömérdek; virág és gyümölcs
egyszerre nyilik, egyszerre <span class="pagenum"><a name=
"Page_205" id="Page_205">-205-</a></span> érik, lombos fán, kúszó
indán, a föld alatt kenyéradó gumó tenyészik. Tejet, mézet, édes
italt csurgat a virágkehely, az óriás dió. Kenyéradó kalásza van
minden fűszálnak, mely tenyészik szántás-vetés nélkül.</p>
<p>– Ez tehát valóságos Paradicsom.</p>
<p>– Igenis. Én is úgy fogom ezután nevezni.</p>
<p>– S kinek a kedvéért tartja fenn a Világteremtő ezt a
Paradicsomot?</p>
<p>– Az üdvezültekért. Bizonyára a mi földünk szülötteiért is. Ott
kezdik újra az életet, melyben nincs fáradság, nincs szenvedés,
csak gyönyör és megelégedés. A roppant nagy égi test elég nagy
arra, hogy a kerek világ minden idvezültje, a lángelmék, az
istenfélők, a nemes szivűek elférjenek rajta.</p>
<p>– S mi úton jutnak el oda, abba a véghetetlen messzeségbe?</p>
<p>– Azt majd elmondom a munkám végén, a hol az emberről és az
emberi lélekről lesz szó.</p>
<p>– Tudja ön már, hogy mi az az emberi lélek?</p>
<p>– Tudom.</p>
<p>– De reális, vagy annak elfogadható alapon?</p>
<p>– Még a kémiával is jó egyetértésben fogok maradni, s kimondom a
különbséget lélek és lélek között.</p>
<p>Most a nő szólalt meg:</p>
<p>– Tehát ön hisz a túlvilágban, az idvességben, a lélek
halhatatlanságában?</p>
<p>– Hiszek és arra fogom alapítani eszmejárásomat.</p>
<p>Ezzel mind a két hallgatóm figyelmét megnyertem.</p>
<p>Folytatom.</p>
<p>– Tehát a világteremtés első napján, a mikor a nagy alkotó
létrehozta az ég világait, maga a Paradicsom nagy glóbusa élők
nélkül maradt: a szellemek szétrepültek napjaikkal együtt.</p>
<p>Isten mindenikkel együtt maradt. Isten mindenütt jelen való.
Isten mindentudó, Isten látja a jövendőt, melyet a következő napok
rejtenek. <span class="pagenum"><a name="Page_206" id=
"Page_206">-206-</a></span></p>
<p>Isten megállapította már, hogyan fogja benépesíteni a nagy
Paradicsomot.</p>
<p>Mi maradjunk csak a mi világunk terén. A kit szabad képzeletünk
kohójából előkelteni, az a nap és a föld szelleme.</p>
<p>Isten úgy rendelé, hogy ezen a kis planétán, a mit mi földnek
nevezünk, lények jőjjenek létre, a kiknek hivatásuk leend a
paradicsomot benépesíteni. Utasítá a nap és föld szellemeit, hogy
akaratát teljesítsék.</p>
<p>– S látta ön ezeket a szellemeket? – kérdé tőlem Kázmér.</p>
<p>– Látom és megállapítom létüket a műveikből. Hisz ha az, a mit
egy élő teremtés nem lát, mert hiányzik a látóérzéke, nem létezik,
akkor a tengeri csigák, kagylók, actiniák, puhányok nagy világa
előtt nem léteznék az az egész világ, mely a tenger szine fölött
van, mert nem látják. A Tridacna Gigas hatalmas állat, súlya és
életideje felülmúlja az emberét, egyetlen összecsapásával éles
medenczéinek kettévágja a közétévedt horgonykötelet, de arról nincs
tudomása, hogy az mi volt. Az Argonauta Argo fel tud szállani a
tenger felszinére, ott megfordítja a csigahéját, kiterjeszti a
hártyáit, csápjait, csinál magából hajót, vitorlákkal, evezőkkel, s
úszkálva gyönyörködik a meleg napsugárban; de arról nincs tudomása,
hogy egy hozzá hasonló óriás alak, vitorlás, evezős, mint ő maga,
szemközt úszik vele; mert nem látja; a napot sem látja, csak a
melegét érzi. Én sem látom a földöntúli világot; Istent,
szellemeket, de a melegüket érzem. A hiányzó organumot pótolja,
kölcsönadja a költészet, a fantázia. De látom ezen magas lényeket
szellememmel, tudásommal; látom a napfoltokban és a napfáklyákban;
látom az élő természetben, látom a holt természetben, a föld
rétegeiben; maga a tudomány tanuskodik mellettem, hogy itt egy élő
erő, egy öntudatos szellem működött, míg ezt a világot megalkotta.
<span class="pagenum"><a name="Page_207" id=
"Page_207">-207-</a></span> És látom Istent a nemzetek
történetében, saját hazám feltámasztásában, a legkisebb élő atomig,
saját magamig, kit isten annyiszor kiszabadított nagy
veszedelmeimből, bűneim büntetéséből. A veszélyt, bűnt saját emberi
akaratom hozta reám, a menekülés, az engesztelés Isten műve
volt.</p>
<p>… A két házastárs keze titkon egymásé után nyúlt.</p>
<h3>MÁSODIK NAP.<br />
<i>A megolvadt földgömb.</i></h3>
<p>A teremtés első napján a földteke olvadt állapotban volt.
Elhajított darabja a lángoló napnak. Még fehéren izzó s önfényében
világló égi test. Öntengelye körüli forgása sokszorta sebesebb volt
a mostaninál s annál fogva a nap körüli keringése is. Talán egy
hónap alatt végezhetett egy esztendőt.</p>
<p>Hogy egy ilyen megolvadt állapotban levő gömb minő fázisokon
megy keresztül, azt a fizikai előadásokon egy egyszerű kisérlettel
láthatóvá teszik. Olajból és faggyúból egy lágy gyurmát készítenek
s azt gömb alakúvá idomítják. Ezen a gömbön egy rézpálczát szúrnak
keresztül, melyet egy forgató gép tart folytonos pörgetésben. Ime
az olvatag planéta a maga tengelyével.</p>
<p>A körülforgó gömb nemsokára behorpad a két tengelyén és narancs
alakot vesz föl (a milyen a mi földünk valósággal).</p>
<p>A lágy gyurma lassankint az egyenlítője körületén erősen
kidudorodik, karikát képez, mely utoljára elválik a központi
tömegtől s mint egy gyűrű (néha kettős gyűrű) folytatja paralell
futását az elhagyott gömb körül.</p>
<p>Ime a Saturnus kettős gyűrűjének a kimagyarázása.</p>
<p>– E szerint a Saturnus még most olvadt állapotban van!
<span class="pagenum"><a name="Page_208" id=
"Page_208">-208-</a></span></p>
<p>– Később született a földnél. De meglehet, hogy földünk maga is
olvadt állapotban volna most is, ha a Teremtő akaratából a
nap-szellem segítségére nem jön a földszellemnek, hogy művét
siettesse. A nap-szellem egy roppant nagy olvadt tömeget hajított
ki a napból, melyből egy új planéta lett, melyet mi Uranus névvel
jelezünk. Ez a tűztömeg, midőn a földteke pályáját keresztezé,
hatalmas vonzóerejénél fogva, melyet a földre gyakorolt, leszakítá
róla a láva- és gázgyűrűket; a lávából hömpörödött ki a föld
drabantja, a hold, mely úgy kering most körülötte, mint keringett
hajdan a lángkarika tömege.</p>
<p>A belső karika pedig, mely gázokból állt, a föld vonzóerejének
engedelmeskedve, lehullott a földre s lett belőle tenger.</p>
<p>Ezt ugyan az izzó földteke rögtön átváltoztatta volna gőzzé,
párává, ha a nap-szellem működése ismét érezhetővé nem lett
volna.</p>
<p>Az Uranus izzó tömegének kiszakadása a napból, annak a
korongjában roppant nagy hézagot támasztott: egy óriási napfoltot,
mely a nap melegét egyszerre úgy leszállította, hogy mostani
fogalmainkat meghaladó hidegség állt elő az egész naprendszerben, a
mitől a föld felszíne egyszerre szilárd kérget kapott s megszünt
saját tűzfényében világítani. A tengerek megtölték a lapályok
medreit, s a belsejében forrongó földteke csak vulkánjai
megnyitásával, hegygerinczei előtolásával tanusíthatta
leigázhatatlan életét. Támadtak a Kárpátok, az Alpesek, az
Apenninek, az Ural, a Himalája. Semmi szárazföld, semmi termő
réteg, mely növénynek életet ád. És így élő állat sem támadhat
rajta: miből éljen, ha nincs fű, fa, gyümölcs? A föld külseje
hasonlíthatott a mostani hold alakjához. Csupa tűzokádó kráterek;
körülöttük jégövek, havas hegygerinczek.</p>
<p>Valami élet csak a tengerek fenekén lehetett, a miről
<span class="pagenum"><a name="Page_209" id=
"Page_209">-209-</a></span> tanuskodnak a kővévált csigák, kagylók,
és tanuskodnak a korall-szigetek, miket a féreg-világ autochtonjai,
a korallok teremtettek. Ezek az állatnövények alkották a legelső
szigeteket, a mik a tengerekből felmerültek. De a kagylóknak
táplálék kellett, növény vagy ázalag; azokat megszülte a forró
tengeriszap. Mert akkor még minden tenger forró volt: a földkebel
melege forralta a vizeket. S minthogy a hegylánczok s a tűzhányók
kivételével az egész földteke tengerrel volt fedve, még a pólusokon
is, annálfogva a föld hevétől szítva roppant páratömeg szállt föl a
földről a magasba. A gőzkör, az egész atmoszféra sokszorta magasabb
volt, mint a mostani. A vulkánok a tüzön kívül gázokat is löveltek
fel a magasba, s az mind növelte a légkört. Még akkor nem lehetett
a Földet «föld»-nek nevezni, tűz, víz, kő volt az egészben.</p>
<h3>HARMADIK NAP.<br />
<i>A ködcsillag.</i></h3>
<p>A tűzön, vizen, kövön kívül volt még egy alkatrésze az alakuló
földnek, a légkör: tízszerte nagyobb tömeg, mint maga a szilárd
kérgű planéta. S ez is egy állandó kérget viselt, a
felhőburkolatot. A szüntelen forró tengervizek kipárolgása
megbonthatatlanná tette a felhőkárpitot; az állandóan körülölelte a
csillagot. S annálfogva a kis bolygó tízszerte, sőt tán húszszorta
nagyobbnak látszott, mint most látszik; de az a nap visszfénye volt
a felhőburkolaton. Úgy tündöklött a mindenségben, mint egy
elsőrendű csillag.</p>
<p>Ellenben magára a föld szilárd felszinére a nap fénye nem hatott
le soha. Itt állandó volt a záporeső. Nem volt kék ég, nem volt
hajnalhasadás; éj és nappal egyenlő. De azért nem volt a
világegyetem sötét. A tenger világított. Még most is észlelik a
tengerészek a napéjegyen <span class="pagenum"><a name="Page_210"
id="Page_210">-210-</a></span> éjszakáin azt a csodálatos
foszforeszkáló tündöklését a tenger mélyének, melyet az önfénytől
ragyogó puhányok árasztanak. De nagyobb élő állatok is sugároznak
ki ilyen villanyos fényt, minők a Salpák, Vénusövek, Medúzák. Kinek
világítanak? Hisz a forró tenger minden szülötte vak. A
nyolczszeműt már új korszak szülte, együtt a halakkal. Vagy talán
van a szemnélküli lényeknek is látóérzékük?</p>
<p>És azonkívül világítanak a szüntelen lángoló vulkánok, mik
tűzoszlopokat lövelnek fel az égre; és világít maga a planéta
északi fényével, ezzel a csodálatos fénykoszorúval, mely
tűzszivárványként hidalja át az eget; alulról világítva fel a
felhőboltozatra.</p>
<p>Az égboltozat nem kék, hanem veres, skarlát, rózsaszín,
karmazsinpiros. Magasabb élő lény megvakulna tőle, szárazföldi
vegetáczió elcsenevészne benne.</p>
<p>Hanem a tengeri növényzet annál jobban díszlik; azt védi a maga
ege, zöld ég, a tenger boltozata.</p>
<p>A tengerfenék termékeny. A mi hamut, salakot, lávát a tűzokádók
az égre felhánynak, az mind visszahull záporban a tengerbe, a
felhők között telítve alkálival, salétrommal, s a tenger völgyeiben
termékeny réteget képez, mely előteremti az algákat, fucusokat.
Erdő támad a tenger fenekén hinárból, moszatból, mely táplálékot ád
a csigáknak, a repülő kagylóknak, a vándorló állatnövényeknek.</p>
<p>Ha a napot nem lehetett látni az égen, a holdat még kevésbbé:
időszámítás nem volt a földre nézve. Csak éppen az új év
visszatértét jelezte egy világtünemény. Ez volt a csillaghullás
napja. Évfordulója annak a katasztrófának, a melyen a földpályán
keresztül rohanó Uranus a föld tűzövét szétrobbantotta.</p>
<p>E tűzöv nagyobb része összegomolyodott a föld drabantjává, lett
belőle a hold, de tömérdek apróbb alkatrésze megmaradt égi rajnak s
folytatta saját körfutását s évenkint ugyanazon napon ismét
összetalálkozott az anyaplanétával, a Földdel. <span class=
"pagenum"><a name="Page_211" id="Page_211">-211-</a></span></p>
<p>Minden egyes darabja az égjáró csoportnak szilárd tömeg:
többnyire vas, melyet a földi légkör nem bir szabad tengelyénél
fogva eltaszítani; de surolásánál fogva meggyujt s lesz belőle
hulló csillag, mely tűzfarkával jelöli útját az égen. A Föld tovább
taszítja azt a világürbe: de ha vonzóereje nagyobb, mint taszító
ereje, akkor a meteor lehull a földre; de az annyi a földtekének,
mint egy porszem. Hanem annyi hatása mégis van e földpályát
keresztező hulló csillagtömegnek, hogy az állandó felhőburkolatot
megbolygatja, s akkor a szétdúlt felhőtömegek között megkezdődik az
égi háboru. Valóságos égszakadás. A villanynyal terhelt felhők
mennykőcsattanását, az ég dörgését emberi organizmus ki nem
állaná.</p>
<p>Cyclonok támadtak, szélforgatagok, a mik óriási víztölcséreket
szívtak fel a tengerből s azokat a tűzhányók krátereibe
zuhantatták. A tűzhányót eloltotta a víztömeg; de nemsokára mint
gőzgomolyt lövelte az vissza, rést ütve a felhők között, s
perczekig eget nyitva a leömlő napsugárnak, mely megvilágította a
hegyekké torlott tengerhullámokat. A víz volt ura a földnek, s a
szél volt ura a víznek, a villám mind a kettőnek.</p>
<p>Aztán elcsendesült minden; a Föld visszanyerte általános uralmát
ismét; a felhők összezárultak és lett teljes sötétség ide alant.
Nem világított se nap, se vulkán, se tenger, se északfény. Hosszú
éjszaka borította be a mindenséget.</p>
<p>Ilyen lehetett a ködplanéta szombatja.</p>
<p>Várta a csillag feljövetelét.</p>
<p>A földlélek ki volt fáradva; a belső tűz lelohadt; az egész
golyó egy-egy magasabb lényektől lakhatatlan tömeg lett, azoknak
alkotására képtelen. Ekkor a Teremtőnek egy új intése előidézte a
negyedik napot. Parancsszava szólt a napléleknek.</p>
<p>A földtekét fel kellett szabadítani felhőéjéből.</p>
<hr class="tb" />
<p><span class="pagenum"><a name="Page_212" id=
"Page_212">-212-</a></span></p>
<p>Az én hallgatóim belenyugodtak a leirásba. A természettudomány
nem mond ellent a Szentirásnak. A vassá vált helixek, a márványnyá
kövült solariumok tanuskodnak róla, hogy a teremtés harmadik napján
kik voltak a földgömb lakói. Náluk volt egyedül az élet. Ezeket
alkotá Isten a világteremtés kezdetén, s ezek voltak urai a
Földnek, mint a hogy ura most az ember – egy világ-nap
lefolyásáig.</p>
<p>Jelen voltak az őstanuk Kázmér fizikai gyűjteményében. Odatette
a neje kezébe.</p>
<hr class="chap" />
<p><span class="pagenum"><a name="Page_213" id=
"Page_213">-213-</a></span></p>
<div class="chapter">
<h2>A SZENTANDRÁSI BÍRÓ FIA.</h2>
</div>
<p>A burkus háború alatt történt ez az eset, a minek a híre
szájról-szájra hagyva maradt fenn messze tünt időkből.</p>
<p>A két hadakozó potentát fegyverszünetet kötött; s azalatt, a míg
a diplomaták egymásnak a vánkosából igyekeztek kihúzgálni a tollat,
a fegyverben álló csapatok heverészhettek a szalmájukon: ha volt
nekik.</p>
<p>Két lovas csapatot csak egy kis folyóvíz választott el
egymástól: a Neisse; nyáron nem is akadály az a huszárnak: ott
gázol át rajta, a hol csillámlani látja a vizet. Ez volt a
határvonal.</p>
<p>Mind a két csapat huszár volt. Az innensők Batthyány vitézei, a
túlsók Trenk Frigyes halálfejes huszárjai. Amazoknak kék dolmánya
volt, farkasbőr kaczagánynyal, piros csákós süvege, emezeknek
fekete mondúrja, medvebőr kaczagánynyal, halálfejes kalpaggal.</p>
<p>A kis folyó két partja tele volt nőve sűrű fűzfabozóttal, az
ellenséges vitézek nem láthatták egymást, csak a felállított
előőrsök, innen is, túl is, néztek egymással farkasszemet, a
többiek csak akkor, ha a kommandószóra a folyóhoz itatni
lementek.</p>
<p>Ki volt adva a parancsolat, hogy minden ellenségeskedésnek
szünetelni kell, a míg hármas ágyúlövés hírül nem adja, hogy a
háború újra megindult.</p>
<p>Hanem az itatáskor mégis csak össze kellett kerülniök egy
puskalövésnyire. Olyankor aztán átdiskuráltak <span class=
"pagenum"><a name="Page_214" id="Page_214">-214-</a></span>
egymáshoz. Batthyány huszárjai magyarok voltak, Trenk lovasai
németek; hanem tótul tudtak, aztán még a «teremtettét» is
megértették mind a két félen.</p>
<p>A Trenk lovasainak a kapitánya azonban magyar lehetett, mert a
mit az átkiabált, azt a magyarok meg is hallhatták, meg is
érthették.</p>
<p>Olyan hangja volt, mint a bikának, s a mondásai tündököltek a
körmönfont kifejezésektől. A mi csúfnevet csak kitaláltak a
magyarok egymás boszantására, azt sorba rakta rájuk, megtoldva jó
kivánságokkal.</p>
<p>A magyarok sem maradtak adósak. Azoknak a kapitánya, a
hórihorgas Janosics, még törökül és ráczul is tudott szitkozódni s
letromfolta a burkus kapitányt.</p>
<p>– No, ha olyan nagy vitéz vagy szájjal, – kiáltott át túlról a
burkus magyar kapitány, – mutasd meg, hogy karddal is győzöd a
patvarkodást. Amott van egy halom a ti oldalatokon; jőjjünk ottan
össze holnap reggel, jó hajnalban s mérjük össze a kardunkat.</p>
<p>A magyar kapitány elfogadta a kihívást. Szokás volt az a régi
bajnokok közt, hogy nyilt síkon összeakaszkodott egymással két
kiváló dalia s a maga nemzete dicsőségeért páros viadalt küzdött
meg életre-halálra. Ezt nem tartották a fegyverszünet
megszegésének, csak vitézi tornának.</p>
<p>Másnap hajnalhasadtával trombitaszó jelenté, hogy a burkus
részről elindult a bajnok a tusára. A kürthang az előőrsöknek
szólt, hogy a vizen átgázolóra rá ne puskázzanak. Magyar részről is
megadatott a válasz harsonával, Janosics kapitány felült a lovára,
s ő is megindult a kijelölt domb felé, kisérve a trombitásától.
Janosics kapitány híres vitéz volt, hat láb magas termet, hosszú
karokkal; de a trombitása is megnézni való legény volt. Nem
lehetett még több tizennyolcz évesnél, bajusza sem volt még, hanem
a termete daliára vallott: csak úgy feszült rajta a dolmány, csak
derékban volt karcsú.</p>
<p>Csaknem egyszerre kaptatott fel a dombra a két ellenséges
<span class="pagenum"><a name="Page_215" id=
"Page_215">-215-</a></span> bajnok. Itt a burkus jelt adott a
trombitásának, hogy maradjon hátra.</p>
<p>Ellenben Janosics kapitány is jelt adott; de magamagának a
hátulmaradásra, a mint egész testi alakjában megpillantá
ellenfelét.</p>
<p>Hisz ez nem anyaszülte ember, hanem mesebeli szörnyeteg. Nagy
bozontos feje csimbókokba fonott szürke hajjal a Góliát fejére
emlékeztet. Ilyen lehetett annak a két válla, dereka is, hatalmas
öklében fennen villogtatott egy szörnyű széles pallost, a mi egy
csapással képes a lovagot a nyeregkápáig ketté hasítani. S a milyen
szörnyű az alakja, olyan rettentő az arczkifejezése, sebhelyek
forradásaival tele, szemei szikráznak, fogai csattognak. Alatta
toporzékol a ló, mintha nem a mén vinné őt, hanem ő dobálná a
lovat. Hangja olyan, mint a barlanglakó csodáé.</p>
<p>– No hát hol vagy, magyarok legvitézebb bajnoka? Állj velem
szembe!</p>
<p>De biz akkor ez már épen az ellenkező részét fordítá feléje.</p>
<p>– Eb áll bajnak ezzel a vasgyúróval! – dörmögé Janosics
kapitány. – Emberrel fogadkoztam én verekedni, nem behemóttal. Hisz
ez megesz!</p>
<p>– No hát nincs a magyarok között vitéz, – kérkedett a burkus
kapitány, – a ki össze merje csapkodni a kardját velem?</p>
<p>– De igenis, hogy van! – kiáltott oda a fiatal trombitás. S
azzal odanyomta a trombitát a kapitánya markába: fújja rajta az a
hátrálót, maga pedig kirántotta a szablyáját, sarkantyúba kapta a
paripáját s felrugtatott a dombra.</p>
<p>A burkus kapitány végignézett a suhanczon s egyet törült a
bajuszán, megvetően dörmögve.</p>
<p>– Eredj már te pálottszájú kölyök, mert ha megharagítasz, ugyan
megtánczoltatom a hátadon a szentandrási bíró korbácsát.
<span class="pagenum"><a name="Page_216" id=
"Page_216">-216-</a></span></p>
<p>– Nem ugyan hogy nem azt. Magam is a szentandrási bíró fia
volnék.</p>
<p>– Melyik szentandrási bíróé, te?</p>
<p>– Hát a Vértessi Mihályé.</p>
<p>– Tyhű! A ki áldotta! Hisz akkor te az én fiam vagy, a Pesta! Én
vagyok a Vértessi Mihály, a te apád!</p>
<p>A trombitás visszakiáltott:</p>
<p>– Ha kend az én apám, hogy került kend a németek sorába?</p>
<p>– Majd elmondom én azt neked, csak a kezembe kaphassalak! –
viszonzá a halálfejesek kapitánya.</p>
<p>– Ha ez a kard nem volna a kezemben, úgy-e?</p>
<p>– No, majd meglátom, hogy van-e lelked a saját édesapádat
levágni?</p>
<p>Ezzel a szóval hüvelyébe taszította félelmetes pallosát a nagy
mahumed ember s csendes léptetéssel közeledett a legényhez.</p>
<p>A magyar vitéz meg volt rökönyödve.</p>
<p>– Ha kend az én apám, emlékezik-e kend arra a czifra szóra, a
mire engem hátulkötős gyerek koromban tanított, hogy ki tudom-e
mondani?</p>
<p>– Hogyne emlékezném, lelkemadta kölyke? «Tarka csikó tarka
karikára kunkorodott farka.»</p>
<p>Erre mind a ketten elnevették magukat, s azzal a fiatal huszár
is hüvelyébe taszította a kardját, s egyszerre odanyargaltak egymás
mellé; de nem azért, hogy vitézi bajvívást míveljenek, hanem hogy
összeölelkezzenek.</p>
<p>Mire aztán nagy hirtelen megkapta az öreg a fia lovának a
zablyaszíját s elkezdett sebes iramodásban vágtatni a folyam felé,
a két szemközt álló tábor láttára magával ragadva a huszárok
legderekasabb legényét. Mire kommandót adhattak volna a császáriak
részéről, az öreg vitéz már a túlsó parton volt a fiával, a kit el
nem eresztett a markából többet. A kik nem hallották a mondott
szavaikat, nem is értették ezt az egész dolgot. <span class=
"pagenum"><a name="Page_217" id="Page_217">-217-</a></span> Hogy
egyik bajvívó a másikat elfogja s magával ragadja, mint saskeselyű
a kócsagmadarat.</p>
<p>Még nagyobb volt a burkusok bámulata, mint a magyaroké, mikor a
Neissén keresztül kaptatni látták a két lovast, a kik közül az
egyik erősen fogta a másiknak a zablyakötőjét. Az egyik a porosz
huszárkapitány volt, a másik egy magyar trombitás. Látnivaló volt a
fehér lováról, hogy ő trombitás.</p>
<p>Vértessi egész a sátoráig vitte a foglyul ejtett fiát. Ott
leszálltak a lovaikról, azokat átvette egy csatlós s kipányvázta,
lenyergelte.</p>
<p>Egy kornet odajött hozzájuk s a kardját kérte a fiúnak.</p>
<p>– Csak hagyják nála a kardját, – mondá a kapitány, – nem fogoly
ez, hanem az én fiam; úgy cseppenhet, hogy itt marad. Hagyjanak
vele a sátoromban magamra, beszédünk van egymással.</p>
<p>A kapitánynak ponyvasátora volt, oda tuszkolta be a fiát. A
sátornak bizony nem nagy volt a felszerelése: egy kéve zsupp, arra
végig terítve egy lópokrócz, két végén a két nyereg, a sátorczölöp
kampójára akasztva egy iszák, mely egy borjúból állt, a melynek a
négy lába, meg a feje le van vágva: a sátor közepén egy dob. (A
burkus lovasságnak dobosai is voltak.)</p>
<p>Vértessi nem feledte el még a magyar szokást: a vendéget
kollációval kell látni. A borjúiszákból előszedte a katonafaladékot
s kirakta a dobirhára. Hering volt, meg pumpernikkel.</p>
<p>A Pista fiú nagyot csóvált a fején.</p>
<p>– Köszönöm. Nem jár belém. Nyers hal! Aztán ilyen korpakenyeret
kapnak a burkus király katonái?</p>
<p>– Mikor kapnak.</p>
<p>– Már annál csak különb elemózsia van az én tarisznyámban, – s
azzal Pista előhúzott az oldalán függő éléstárából egy fél
prófuntot, meg egy darab paprikás szalonnát s legelébb az öreget
kinálta meg vele. <span class="pagenum"><a name="Page_218" id=
"Page_218">-218-</a></span></p>
<p>Az le is szelt belőle egy darabot. «Biz ez jobb a
heringnél.»</p>
<p>– Hát akkor mit szeret kend a heringen?</p>
<p>– Majd elmondom. Elébb én beszélek, hogy tudjad, hogyan került
apád németek szolgálatába. Nem emlékezhetel rá, kicsiny gyerek
voltál, mikor mi azt a nagy ribilliót csináltuk az Alföldön.</p>
<p>– De hisz emlékszem rá. Szép piros csizmám volt, azt is lehúzták
a lábamról a ráczok.</p>
<p>– A ráczok! A ráczok! Azok árultak el bennünket; a kikben
legjobban bíztunk, a kikkel fegyvertársaságban voltunk. Nekik is
épen annyi okuk volt haragudni a németekre, a nagy urakra, a
nyomorgató bérlőkre, az adóharácsolókra, a papokra, mint nekünk.
Tőlük is elfoglalták a hatalmasok a földjeinket, legelőinket, őket
is robotolni hajtották télvíz, nyáraszály idején távol földre: az ő
templomaikat is bezárták, mint a mieinket; megesküdtek nekünk,
vezérükkel a Szegedinácz Péróval együtt, hogy velünk együtt
támadnak fel: nem irgalmaznak többet egy <i>háromszegletű
kalaposnak</i> sem, mégis, mikor mi fegyvert ragadtunk, hogy a
nehéz jármot lerázzuk, <i>megrágták a szíjat:</i> míg mi táborostul
Gyulát ostromoltuk, a ráczok hátulról támadtak ránk. Szétbomlott a
seregünk. Én egy kis csapattal keresztülvágtam magamat, a rácz
vezérnek, Strbának adtam egyet a fejére a fokosommal, hogy elég
volt neki, s aztán futottunk, a merre tágas volt a világ.</p>
<p>– Emlékezem én arra a futásra: minket is kergettek anyámmal
együtt; a nádasban laktunk, harmatkásával, vadkácsatojással
éltünk.</p>
<p>– Hát azóta hírt sem hallottunk egymásról. Én kevesedmagammal
keresztülnádoltam erdőkön-hegyeken, a míg eljutottunk
Lengyelországba. Odatörekedtünk a mi fejedelmünkhöz, a kinek
visszatérését úgy várta a szegény nép idehaza. Aztán mikor
bevergődtünk abba a városba, a hol a lakását tudtuk – az utczán
csak <span class="pagenum"><a name="Page_219" id=
"Page_219">-219-</a></span> jön ám velünk szembe a nagy
proczesszió, templomi zászlókkal, trombitával, dobbal, papi
kisérettel, vezetik elől a tokos lovat, hátrább a pánczélos vitézt,
fátyollal leborítva, aztán jön a hatlovas hintó, a menyezeten
sisak, pánczél, paizs, czímerek a négy oldalán, mellette gyászruhás
fáklyavivők, azok is czímerrel, s mind e czímerekről annak a nevét
olvastuk, a kit most nagy parádéval temetni visznek, a mi
fejedelmünket, országunk reménységét, Rákóczi Ferenczet.
Lengyelországban nem volt keresetünk többé; így származtunk át
Burkusországba, a hol jól fogadtak bennünket.</p>
<p>Odakinn a sátornyilás előtt kordé nyikorgott, a ponyva
félrehúzódott, s betekintett rajta egy markotányosné. Vidám arczú
kaczkiás menyecske, tollas kalappal a fején, hordócskával az
oldalán. Bizalmas hangon szólt – még pedig magyarul:</p>
<p>– Ejha, kapitány uram, de nyalka legényre tett szert! Ne
kináljam meg egy kancsó gózéval?</p>
<p>– De jó lesz.</p>
<p>(Az a gózé valami almabor-féle ital.)</p>
<p>Elébb az öreg Vértessi húzott egyet az <i>orrosból</i>, aztán a
fiának adta.</p>
<p>A Pista is nyelt belőle; de nagyon elfintorította a pofáját
utána.</p>
<p>– Ejnye, apám uram, ha ez a jólfogadás a burkusoknál, akkor nem
kérek belőle. Hisz ez nálunk <i>lőre</i>.</p>
<p>– De csakhogy van.</p>
<p>– Mije van hát a burkusnak, ha még bora sincsen? – dörmögé
fitymálva a Pista legény. – Én csak nem élnék itt.</p>
<p>– Tudom, szolgám, tudom. A hogy itt ez országban a telkes gazda
él, attól tinálatok otthon megszöknék a béres legény is. A burkus
paraszt vízzel főz, vajjal süt, a búzakenyeret hírből sem ismeri,
almából sutulja a bort: a sovány földjéért törik a tenyere s
<i>alakírt</i> pohánkát arat róla. De aztán van neki arany
szabadsága. <span class="pagenum"><a name="Page_220" id=
"Page_220">-220-</a></span> Ez nem robotol keményszívű úrnak,
idegen bérlőnek; nem emel kalapot dölyfös potentát előtt, nem
hajtja meg térdét festett képek előtt; nem hagyja elvenni magától
Istenét, hazáját. Ezt szeretem benne, s a velem vándorolt magyarok
is ezért hűségesek az ő zászlójához. Mit érted te azt, ostoba rossz
gyerek? Te nem láttad azokat a zászlókat, a melyekre a «szabadság»
volt írva.</p>
<p>– Igaz, hogy nem láttam.</p>
<p>– Azt sem láttad, hogyan nyomorgatták a mi népünket a hatalmasok
meg az idegenek nagy Magyarországon.</p>
<p>– Azt már ugyan láttam. Még most is nyomorgatják.</p>
<p>– Beszéld, a mit tudsz.</p>
<p>– Kiszáradt a torkom; nem jön ki belőle a szó.</p>
<p>– Igyál még egy pohárral, – kinálta őt a szép markotányosné.</p>
<p>– Nagyon hideg az az ital.</p>
<p>– Majd én felmelegítem egy csókkal, – kinálta jobban a szép
asszony.</p>
<p>– Menjen kegyelmed; ne legyeskedjék! <i>Béka</i> vagyok én még
ahhoz, – tiltakozék a legény, szemérmesen félrefordítva a
fejét.</p>
<p>– No hát akkor igyál kis legénykém ebből az
<i>alamáziából</i>.</p>
<p>Egy kis átalag volt a hölgy oldalára kötve, általvető szíjon:
abból osztogatta a tüzes lengyel pálinkát.</p>
<p>– Az meg majd olyan forró talál lenni, hogy arra megint egy
csókot fog kegyelmed kinálni – hűsítőnek.</p>
<p>A hölgy nagyot kaczagott ezen. Sohse volt még ilyen a világon!
Egy katona, egy trombitás, a ki fél tőle, hogy a szép asszony meg
találja csókolni.</p>
<p>– Ilyen volt ám ez mindig, – mondá az apa. – Mikor három
esztendős volt is, úgy félt, sikoltozott, ha egy asszonyszemély meg
akarta csókolni. <span class="pagenum"><a name="Page_221" id=
"Page_221">-221-</a></span></p>
<p>Ez is ritkaság ám! Egy legény, a kinek három esztendős korától
tizennyolcz éves koráig a termete ugyan óriásivá nőtt, hanem a
szíve megmaradt gyermekszívnek.</p>
<p>A hölgy leült a tábori dobra s két keze közé fogva a térdét,
nézett a legény arczába.</p>
<p>– No hát, kezdd el a mondókádat, – szólt az öreg Vértessi.</p>
<p>– Átallom. Ha ez az asszonyság hallgatja. Megesik rajtam, hogy a
beszéd közben sírva fakadok, s szégyenleném, hogy azt egy asszony
lássa.</p>
<p>A hölgy talpra ugrott. Egész magatartásából kilátszott, hogy nem
közönséges asszony; feje hordozása elárulta a született úrnőt.
Vállára csapott a legénynek.</p>
<p>– Derék fiú vagy, nagyot nőjj!</p>
<p>Aztán az apához hajolt s azt súgta a fülébe:</p>
<p>– Majd ha kibeszélték magukat kegyelmetek alaposan, hozza fel a
fiát a vezérhez, a kastélyba.</p>
<p>Azzal fütyörészve hagyta ott a tábort, tovább hajtva a
markotányos kordéja elé fogott szamárvemhét.</p>
<p>Úrnő volt ez; Beneschau birtokosnője; csak álruha volt rajta a
markotányos gúnya, a miben kémszolgálatokat tett a porosz
vezéreknek.</p>
<p>– No hát, hol kezdjem el?</p>
<p>– A hol én elhagytam; az erdőhegyi ütközet utáni dolgoknál; mert
ott magam is voltam; levágtam hat ráczot.</p>
<p>– Boszúból azok felgyujtották Erdőhegyet; puszta lett
belőle.</p>
<p>– De szép nagy falu volt! Csupa magyar lakta.</p>
<p>– De nem nagy örömük volt a ráczoknak az árulásukból; mert a
mint a kuruczokat legyőzték, hazaszéledtek, jöttek a német katonák,
s azok kuruczot, ráczot mind összefogdostak; Aradra hurczoltak,
lánczra verve; még magát Pérót is, a fiával együtt, ott tortura alá
vették, szörnyen megkínozták. <span class="pagenum"><a name=
"Page_222" id="Page_222">-222-</a></span></p>
<p>– Azoknak jól esett.</p>
<p>– De a mi vezéreink is ugyanarra jutottak. A német
haditörvényszék arra itélte őket, hogy koczkát vessenek, s négynek,
a ki legtöbbet vet, a feje vétessék.</p>
<p>– Emlékezel a neveikre?</p>
<p>– Hogyne emlékezném? Hisz szomszédaink voltak Vásárhelyen.
Matolai Pál, Bartha István, Szabó Péter, Szánthó Mihály.</p>
<p>– Mind a legjobb embereim. No, csakhogy a Szilasi, a Pásztor,
meg a Sebestyén, a keresztkomáim nem voltak közöttük.</p>
<p>– Nem ám, mert ezeket a Szegedinácz Péróval együtt arra itélte a
hadi törvényszék, hogy irtóztató kínzások között kerékbe
töressenek, s aztán a testük négyfelé vágassék s a bitófára szerte
kiszegeztessék.</p>
<p>– Rettenetes! Rettenetes! – hörgött az öreg s megelőzte fiát a
sírásban.</p>
<p>– Ott voltam és láttam.</p>
<p>– Hát a papjainkkal mi történt?</p>
<p>– Mind a hármat elfogták, tömlöczbe zárták, onnan gályára
vitték; a templomunkat pedig átadták a faczipős barátoknak.</p>
<p>Vértessi felugrott a helyéből s égre emelt ökleit rázta vad
indulatában.</p>
<p>– Isten! Isten! Erős Isten! hogy engedhetted ezt? Hol voltak a
te angyalaid?</p>
<p>– Mit tehetnek az égi angyalok, ha az urak, katonák, meg a papok
összeszövetkeznek?</p>
<p>– És te mégis szolgálsz fegyvereddel ezeknek a zászlója
alatt!</p>
<p>– Ők az én uraim; én az ő katonájuk.</p>
<p>– Hát veletek mi lett? Anyáddal, veled, házunkkal,
földünkkel?</p>
<p>– Minket kikergettek az utczára, házunkba idegen költözött,
földjeinken jövevény aratott, takarított; anyám <span class=
"pagenum"><a name="Page_223" id="Page_223">-223-</a></span>
elvándorolt más városba, szolgálatba állott; engem felfogadott egy
jószívű ember libapásztornak; öt esztendős voltam.</p>
<p>Vértessi a kardját csapkodta a földhöz veszett nagy dühében.</p>
<p>– És te most ezekért harczolsz, ontod a véredet!</p>
<p>… A porosz táborban nyergelőre doboltak. Egy <i>mommában</i>
készen volt minden lovas a paripája mellett.</p>
<p>– No fiam, te is gyere velem, láss példát!</p>
<p>Az ordinánczok a kapitány és a trombitás lovait is kapiczányon
fogva tartották már a sátor előtt, csak fel kellett ülniök. A
legénység trombitaszóra sorakozott a mezőn, mire a kapitány a
fiával együtt megérkezett: úgy álltak már, mint a fal. Egy lónak az
orra nem állt előbbre, mint a másiké.</p>
<p>A kastély felől előkelő úri csapat közeledett. Egy fiatal
főtiszt a kiséretével, melyben egy úri dáma is volt látható, női
nyeregben, lovagló ruhában.</p>
<p>– Az ottan Trenk Frigyes, a kommendánsunk, – dörmögé Vértessi
félszájjal a fiának.</p>
<p>– Apám uram. Én azt a dámát, a ki mellette lovagol, láttam már
az imént.</p>
<p>Ráismert az elébbeni markotányosnéra.</p>
<p>– Te csak nézz, de ne láss semmit.</p>
<p>Trenk Frigyes a csapat elé érve, egy dombon felállt kiséretével,
s onnan nézte végig a Vértessi huszár-svadronyának evolúczióit.</p>
<p>Arra következett egy másfajta tábori látvány.</p>
<p>Egy csapat ukrainai muszka remonda lovat tereltek kozák
hajcsáraik a gyakorlati térre; vad csikókat, a melyeknek még soha
kötőfék nem volt a szájukban. Azok, a hol megálltak, egyszerre
összedugták a fejüket, kifelé fordítva a hátulsó lábukat, rúgásra
készen.</p>
<p>A remonda lovakat azért terelték ide, hogy mint most vásárolt
paripákat a király névbetűjével elbillogozzák.</p>
<p>A tábori tűzben ott izzott a billogozó vas. <span class=
"pagenum"><a name="Page_224" id="Page_224">-224-</a></span></p>
<p>A parancsnok intésére hat kozák odakullogott a lócsapathoz, a
nogajka ütésével egyet kiszakítottak közülök, azt azután, egy a
fejébe kapaszkodva, kettő az üstökét markolva, kettő a lábait
elkapva, a hatodik a farkát fogva, a földre lerántották,
rátérdeltek, ráhasaltak; a csikó nyerített, ordított, rúgkapált,
míg a tábori kovács az izzó billogozó vassal oda nem jött s a
tomporára nem sütötte a király bélyegét. Akkor aztán szaladni
hagyták. Következett a többi sorba.</p>
<p>Bizonyára az oldalára kapott sütögetéstől a muszka csikónak
semmivel sem lett jobb erkölcse, mint azelőtt volt. Most már
egymást is rugdalta.</p>
<p>– No gyerek, – mondá Vértessi, – most már mutassuk meg mi, hogy
hogyan értenek a lóhoz a magyarok!</p>
<p>Azzal leszálltak mind a ketten a nyeregből s odajárultak a
parancsnok és kisérete elé.</p>
<p>Vértessi szalutált s azt mondá:</p>
<p>– Parancsolja major úr, hogy egyet kifogjunk a remondák
közül?</p>
<p>– Az most nehezen fog menni. Hogy fogják ki?</p>
<p>– Okkal, móddal.</p>
<p>A parancsnok a hölgyre bízta a választást.</p>
<p>– Válaszszon ki egyet a grófnő.</p>
<p>(Tehát grófnő a markotányosnő!)</p>
<p>Az úrhölgy odamutatott a falkára. Azt a fekete mént, azzal a
hosszú kesely sörénynyel és farkkal.</p>
<p>– Meg lesz.</p>
<p>Azzal Vértessi lecsavarta a vállán keresztülkötött pányvakötelet
s azt tekercsbe kerítve, a hurkot a bal kezébe fogta, a kötél végét
az övéhez kötötte.</p>
<p>A Pista fiú pedig leakasztotta a nyakából a karikás ostort s
odasunnyogva a szilaj vad lovak csoportjához, hirtelen
odadurrantott közéjük.</p>
<p>Az egész vad ménes elkezdett száguldani az ostorcsattanásra; a
legény hajszolta, folyvást kongatva a <span class=
"pagenum"><a name="Page_225" id="Page_225">-225-</a></span>
karikással. A ménes hosszú sorban elnyúlva vágtatott végig a dombon
álló úri csapat előtt. Vértessi ott állt az útjában mozdulatlanul.
Mikor aztán a kesely sörényű mén odakerült eléje, hirtelen
odahajítá a tekercsben tartott pányvát feléje két kézzel.</p>
<p>Bámulni való az az ügyesség, az a kiszámított szemmérték, a
mivel ezt cselekszik, hogy a pányvahurok nagy távolból éppen a
kiszemelt vad mén fejét találja el s annak a nyakára hurkolódjék.
De még csodálatraméltóbb az a férfierő, mely az ügyességet diadalra
vezeti. A szilaj mén, a mint a veszedelmes hurkot a nyakára
szorulni érzi, elkezd hánykolódni, rúgkapál, ágaskodik, két lábon
tánczol, földhöz vágja magát, a fejét rángatja. Az az ember-alak
pedig, a ki őt fogva tartja, úgy áll ott, két lábát megvetve,
mintha a földbe volna nőve, a szilaj vad állat csak egy tapodtat
sem bírja őt kimozdítani a helyéből. Két izmos kezével
nyomról-nyomra húzza a szilaj mént a pányvánál fogva közelebb
magához, míg egészen odakényszeríti, hogy annak a feje az ő fejét
éri. Akkor az orrába fúj, a fülébe sugdos, befogja a mén szemét;
annak az egész teste reszket, a sörénye borzong, a bőre
rázkódik.</p>
<p>Akkor aztán a legyőzője megveregeti a nyakát, megtörülgeti a
lobogós inge ujjával a szemeit; szól hozzá hízelegve: «Csina te!
Csina te!», leoldja nyakáról a rászorult pányvahurkot, s aztán az
övéből előrántott kötőfék zabláját hirtelen a ló szájába dugja;
mire az észreveszi, már a fejére van kötve.</p>
<p>– Bravó! Bravó! Derék magyar! – hangzik az úri társaság
magasztaló szava. – Ez már bravúrstükk volt!</p>
<p>– Mi ez egy magyarnak! – szólt vállvonva Vértessi. – Majd azt
kell megnézni, hogy mit tud az a másik magyar az ilyen
dologban!</p>
<p>Azzal odainte, csak úgy szemöldökével, a fiának. Hogyne értette
volna el. Nem kell oda sok diskurálás. <span class=
"pagenum"><a name="Page_226" id="Page_226">-226-</a></span> A Pista
egy szökéssel fenn termett a szilaj mén hátán, kezébe kapta a
kötőféket, átszorította a lábszárával a derekát, s elkezdett neki a
szájával czuppogatni.</p>
<p>A vad paripa, a ki még soha embert a hátán nem hordozott,
elővette szilaj természete minden erejét, furfangját: magasra
szökellt, felugrott a két hátulsó lábával, majd meg két lábra állt,
úgy forgott körül, mint egy tánczos; nem bírta a lovasát levetni a
hátáról. Egyszer földhöz is vágta magát: lovasa ott is rajta
maradt, a két lábszárát szétvetve, s a mint a ló újra felugrott,
megint csak ott volt a hátán, sarkantyúit a kínzott állat oldalába
verve. Utoljára a végső praktikáját vette elő a szilaj mén:
elkezdett vágtatni teljes erejéből, körülnyargalta száguldva a
katonáktól elzárt tért s aztán egyszerre a legnagyobb nyargalásból
megtorpant, négy lábát előre feszítve, s fejét alávágva a szügyébe.
Ennél a fortélynál minden rendes lovas keresztülrepül a paripája
fején. De nem repült a Pista fiam! Fogta két kézzel a lova
sörényét, vágta két sarkantyúval a vékonyát; hozzá volt nőve. Maga
a Centaur ez!</p>
<p>Ekkor aztán a paripa meggondolta magát. Az okosabb enged. Sorsát
senki sem kerülheti el. Engedte magát szép lassú lépésben
odavezettetni az úri társaság elé; szakadt róla a tajték,
orrlyukaiból fújta a gőzt. A Pista gyerek pedig a levett süvegével
üdvözölte a tapsoló főurakat.</p>
<p>– No, ezt csinálja utánunk a német! – dörmögé az öreg
Vértessi.</p>
<hr class="tb" />
<p>Mikor vége volt a nagy produkcziónak, azt mondá a major
Vértessinek:</p>
<p>– Hallod-e, kapitány pajtás, én ezt a te fiadat itt tartom <i>a
király számára</i>.</p>
<hr class="tb" />
<p>A mikor pedig a délczeg grófnő ellovagolt a kapitány mellett,
enyelgő szóval mondá neki: <span class="pagenum"><a name="Page_227"
id="Page_227">-227-</a></span></p>
<p>– Hallja kegyelmed, kapitány uram, én ezt a kegyelmed fiát itt
tartom <i>a magam számára</i>.</p>
<p>Vértessi magában mondá:</p>
<p>– Csak bírjatok vele!</p>
<p class="center">*</p>
<p>Az úri kastélyban fényes mulatság rendeztetett. A kastély
úrasszonya, előkelő grófnő, egy osztrák tábornok özvegye, nagy és
nevezetes szerepet játszott az osztrák-porosz háborúban s
mindenféle kalandjaival sok bajokat okozott, a két Trenk hősnek
egész proczesszusa támadt, a mibe maga Frigyes király is bele volt
keveredve (tudtán kívül).</p>
<p>Ő adta a lakomát – a tisztek kedvéért, meg a maga örömére.</p>
<p>Van a németeknek egy műkifejezésük: «Jux.» Jux az, mikor egy
gyanútalan kedélyű emberrel a többiek tréfát űznek: beugratják. Egy
ilyen tréfára volt kiszemelve a magyar trombitás.</p>
<p>Odaültették az asztalfőre Trenk Frigyes, a vezér, s a szép
grófnő közé. Szemközt vele pedig ültették az apját, a kuruczból
lett kapitányt.</p>
<p>Az asszony traktálta, az apa itatta, a vezér magasztalta. A fiú
bevette azt mind.</p>
<p>Az öreg Vértessi mind azt emlegette fel a fiának, hogy milyen
krudélisul bánnak odahaza a magyar Alföldön a nagy urak a szegény
paraszttal, a papok a kálvinistákkal; megérdemlik, hogy magyar
katona ellenük fordítsa a fegyverét.</p>
<p>A vezér pedig azzal biztatta (magyarul beszélt hozzá), hogy ha a
burkus király zászlója alá esküszik, azonnal a király tábori
kornétásává fogják előmozdítani, fényes fizetéssel; félév mulva
zászlótartó lesz belőle. Hozatott is a számára nagy, széles
szalagon függő veres sasrendet, s azt a nyakába akasztotta. Azután
a háta mögé állított egy porosz trombitást, a ki betanítsa neki a
<span class="pagenum"><a name="Page_228" id=
"Page_228">-228-</a></span> burkus tábori indulót; a fejébe
nyomatott egy ezüst kaskétát, hegyes csücskével.</p>
<p>De legjobban szédítgette a szép asszony hízelgő szavával, (a ki
szintén beszélt magyarul), maga hámozta neki a narancsot szép fehér
kezével, s etette a pástétommal.</p>
<p>– No úgy-e, hogy ez nem hering, nem pumpernikkel? – hecczelé az
apa.</p>
<p>Bort is töltött a ficzkó poharába a szép tündér, s koczintásra
készté. Az pedig rajnai bor volt; s a poharat körömpróbáig kellett
üríteni.</p>
<p>– No, kölyköm, úgy-e hogy ez nem almabor?</p>
<p>Minden ember nevetett már rajta. Ez szépen beleesett már a
verembe.</p>
<p>– Sok lesz már! – dörmögé Pista a poharat töltögető
istennőnek.</p>
<p>– Ne búsulj. Ha nem bírod, itt maradsz. Jó ágyat vettetek a
számodra.</p>
<p>Ekkor a távolból trombitaszó hangzott át a Neissén. A magyar
huszárcsapat takarodó hangja: «Mikor masirozunk, kapitány
uram?»</p>
<p>A Pista fiú talpra ugrott, s hátratolta maga alól a széket. S
aztán lekapta a válláról a trombitáját s ő is elfújta a
huszártakarodót: «Hónapután, vagy azután, vagy csütörtökön délután,
kedves katonám!»</p>
<p>– Mit csinálsz, te kölyök? – rivallt rá az apja.</p>
<p>– Fújom a takarodót. Aztán megyek a svadronyomhoz vissza. Nem
vagyok én itt fogoly, sem dezentor; csak az apámat látogatni
jöttem. Köszönöm a szíves vendéglátást.</p>
<p>– Te elutasítod a királyi kitüntetést?</p>
<p>– Te visszautasítod a szép asszony ölelését?</p>
<p>– Te elfelejted az apád száműzését, néped megkínzását?</p>
<p>Így szóltak hozzá három oldalról is.</p>
<p>A Pista fiú pedig leakasztá a válláról a keresztülvetett
<span class="pagenum"><a name="Page_229" id=
"Page_229">-229-</a></span> veres sas-rendet, letette az asztalra
az ezüst kaskétát, szépen szalutált a majornak, kezet csókolt a
szép úriasszonynak, a poharát hozzáütötte az apja poharához, s
egész nyugodtan azt felelte:</p>
<p>– <i>Visszamegyek; otthon vár reám az édes anyám</i>.</p>
<p>A szép asszony megölelte, megcsókolta ezért a szóért. Az őrnagy
is kezet szorított vele.</p>
<p>– Nem! – mondá az úrhölgy. – Azt a nemzetet, a ki az édes anyját
se kincsért, se csókért, se dicsőségért el nem felejti, nem lehet a
hűségétől eltántorítani.</p>
<p>A trombitást hagyták eltávozni. Hogy senki fel ne tartóztassa,
az apja kisérte el a folyampartig. Ott búcsút vettek egymástól.</p>
<p>– Aztán a nevemben is köszöntsd az édes anyádat.</p>
<hr class="chap" />
<p><span class="pagenum"><a name="Page_230" id=
"Page_230">-230-</a></span></p>
<div class="chapter">
<h2>AZ ORRGYILKOS.</h2>
</div>
<p class="center">(Nem mese ez, hanem igaz történet.)</p>
<p>A budai hegyeken levő szőlőimet egy közeli faluban lakó munkások
művelik: magyar emberek. Maguknak is van otthon egy kis gazdaságuk,
hanem úgy osztják fel a munkát, hogy mikor a férfiak ide feljönnek
szőlőt metszeni, kapálni, azalatt az asszonyok végzik a mezei
munkát, mikor meg az asszonynép kerül ide kötözni, válogatni, akkor
a férfiak dolgoznak otthon. A takarodás ideje alatt pedig szünetel
a szőlőmunka, azalatt mindaketten otthon vannak aratni, kévét
kötni. Szüretre megint itt van férfi, asszony, bevégezni a
szőlőmunkát.</p>
<p>Van ezek között egy derék szál férfi, izmos, erőteljes alak,
piros arczczal, nyilt tekintettel, valódi dalia. És a mellett
csendes, békességes természetű ember: sohasem veszekedik senkivel.
Pedig a társai sokszor kipróbálják a türelmét, különösen, mikor azt
mondják neki, hogy «orrgyilkos.»</p>
<p>Mert nem valami orozva gyilkolót értenek ez alatt, hanem egy
orrnak a meggyilkolóját.</p>
<p>Azzal szolgált rá, hogy tavaly ilyenkor a feleségének levágta az
orrát.</p>
<p>Csinos fiatal menyecske volt: nem is látszott kikapósnak, apja,
anyja tisztességes falusi gazdák voltak, jó nevelést adtak neki,
nem is régen kerültek össze. Úgy hogy senki sem tudta azt megfogni,
hogy mi ütött a <span class="pagenum"><a name="Page_231" id=
"Page_231">-231-</a></span> fiatal férjéhez, hogy egyszer csak
kapja magát, olyan szörnytettre vetemedjék, a mi gonoszabb a
gyilkosságnál. Beszélt valami huszárról, a ki akkor ugrott ki az
ablakon, mikor ő belépett a szobába, de hát azt senki sem akarta
elhinni neki. Azt mondták, hogy kísértetet látott. A menyecske apja
dúlt-fúlt haragjában, s szolgabiróval fenyegetőzött; hanem aztán
szerencsésen helyre lett ütve a dolog, még pedig a helybéli borbély
által, a ki hirtelen érvén a veszedelmet, helyre illesztette a
menyecskének az orrát (nagy mesterek már ebben az újabbkori
sebészek) s reparálva lévén a baj, mindegyik fél elnyögte a maga
panaszát. Az öreg após sem fenyegetőzött a szolgabiróval, a fiatal
férj sem hányta fel a huszárt. Csak egy kis hiba maradt fenn. Az,
hogy a tilógus nem jól illesztette vissza a menyecskének az orrát.
Mikor levette róla a köteléket, s a menyecske megnézte magát a
tükörben, azt mondta rá:</p>
<p>– Ó, nem jól van ez! Hiszen félre áll! Nekem ilyen ferde orr nem
kell! Csinálja az úr egyenesre!</p>
<p>A borbély vigasztalni kezdte:</p>
<p>– Jó lesz neked ez az orr, hugám, így is. Elég szép vagy te az
uradnak így is. Ha én neked egyenesre csinálom az orrodat, akkor
majd megint nagyon szép fogsz lenni; aztán megint megakad rajtad a
huszár szeme, s ebből megint baj lesz.</p>
<p>– Hát az nem az úrnak a gondja.</p>
<p>– De ha azt akarod, hogy az orrodat egyenesre csináljam, egészen
elől kell kezdenem az operácziót, s az neked nagyon fájni fog.</p>
<p>– Hát az megint az én gondom.</p>
<p>S kiállta az asszony még egyszer a keserves műtétet. Férfi nem
szánná el arra magát: inkább felfelé fordítva viselné az orrát.</p>
<p>Hanem azután a menyecske megint hamar szép lett, akárkinek a
szeme megakadhatott rajta.</p>
<p>Pedig hát az a huszár nem volt ám kísértet. <span class=
"pagenum"><a name="Page_232" id="Page_232">-232-</a></span></p>
<p>Mert igaz, hogy a menyecske még jámbor életű asszonyka volt, s
ott abban a nagy faluban sokat adnak a jó erkölcsre, a miben
legjobb tanító a jó példa. Rosz példát nem láthatott maga
előtt.</p>
<p>Hanem egy napon, mikor csak maga volt otthon, beállít hozzá egy
repülő könyvárus, s kipakolja előtte a tudományát. Szép
olvasnivalókat hozott, különösen a nép számára valók. Czifra képes
táblájuk van, belül is van drága szép ábrázolat. Aztán csak húsz
krajczár az ára. Mi az a húsz krajczár? Hát a lélek nem kiván-e
táplálékot? Ezt a tojáspénzből is el lehet szakítani. Egy hónap
múlva jön a folytatása. Megint csak húsz krajczár lesz. Mikor
együtt lesz, egész kis könyvtár lesz, még az unokái is épülhetnek
belőle. A menyecske magára hagyta beszélni az ékes füzetet.</p>
<p>És azután drága dolgokat olvasott belőle.</p>
<p>«Hogy… nem igaz ám, hogy az asszony a férjnek hűséggel tartozik;
hogy az ártatlanság erény; dehogy az: a férjet bolonddá tenni, az a
virtus. Teszik azt minden népek, még az uraságok is; és a mely
asszony legjobban meg tudja csalni a férjét, azt legjobban
megdicsérik, az urát meg kinevetik.»</p>
<p>A második, a harmadik füzetből is mindezeket a szép példákat
tanulta meg, a negyediknél aztán – kedvet kapott hozzá megpróbálni,
hogy vajjon hogyan sikerülne a valóságban, a mi az írásban ilyen
szépen meg van magyarázva?</p>
<p>Rosszul sikerült biz az! A gazda megugratta a huszárt, a
menyecskével pedig azt tette, a mit elmondtunk; hogy többet el ne
szeresse tőle senki.</p>
<p>Hanem hát a borbély helyrehozta a hibát, de megmondta a
másodszori kinszenvedés után a menyecskének:</p>
<p>– Te, aztán nekem harmadszor is ide ne hozd az orrodat, mert
mákuccse helyre nem teszem többet!</p>
<p>A férjén azonban csak rajta száradt az «orrgyilkos» név.
<span class="pagenum"><a name="Page_233" id=
"Page_233">-233-</a></span></p>
<hr class="tb" />
<p>Az idén megint ott végezték az ismerős munkások a szőlőmben a
tavaszi munkát. Egész héten ott szoktak maradni, éjszakára ott
hálnak a présházban, s főzetnek maguknak vacsorát a
vinczellérnével.</p>
<p>Egy esős délután, mikor a munkával szünetelni kellett, azt
mondja az orrgyilkos a társainak:</p>
<p>– De jó volna ilyenkor egy kis bor! Én nekem még van otthon egy
hordóval. Várjanak meg kendtek a vacsorával. Addig megjárom, s
hozok egy kulacscsal.</p>
<p>Jól van: helyben hagyták.</p>
<p>Talán valami egyéb is vitte az atyafit, mint épen a jó bor
szomja. Szúrta az oldalát valami.</p>
<p>Épen jókor, azaz hogy nagyon is rosszkor érkezett meg. A
szobaajtót bezárva találta. Neki veté a vállát s kiemelte a
sarkából, mikor nem nyitották ki belülről elég serényen.</p>
<p>Ezúttal a huszárnak nem volt ideje az ablakon kimenekülni
egészen, csak félig. S a szobában maradt felével hogy mi történt,
azt csak az a somfa suhogó tudná megmondani, a mi egész volt, mikor
a gazda kezében bejött, s darab lett, mikor kijött vele. Az utczára
kijutott része a szerelmes lovagnak azonban annál hangosabban
kiabált segítségért, fellármázva az egész utczát.</p>
<p>Mikor aztán ennek eleget adott, akkor a maradékot fordítá a
gazda a menyecske épülésére.</p>
<p>Az a nyomorult csak az arczát dugta el a vánkosok közé, nem
törődve a többi részével, rá emlékezvén a borbély mondására, hogy
harmadszor helyre nem teszi az orrát.</p>
<p>A faluban állomásozó huszárság ezalatt mind kicsődült a
szerencsétlenül járt pajtás kiabálására, s megértve a dolgot,
karddal rohanta meg az orrgyilkos házát.</p>
<p>Hanem az sem volt valami anyámasszony katonája. <span class=
"pagenum"><a name="Page_234" id="Page_234">-234-</a></span>
Hirtelen eltorlaszolta az ajtaját, s vasvillát ragadva, halállal
fenyegetett mindenkit, a ki a házába be mer törni.</p>
<p>Erre meg aztán a falu népsége csődült össze. Jöttek csapatostul
rudakkal, vasvillákkal felfegyverkezve a megtámadott polgártárs
megszabadítására, s nagy ütközet lett volna ott, ha jó idején közbe
nem jön a vitéz kapitány uram, meg a becsületes biró uram, s
huszárokat és gazdákat szét nem választanak: bíztatva mind a két
félt, hogy csak menjenek szépen haza, majd lesz szigorú vizsgálat,
s a ki bűnben találtatott, példásan meg fog büntettetni.</p>
<p>A csend és béke helyreálltával biró uram bement az orrgyilkos
házába s megfeddé a haragos embert.</p>
<p>– Hát te micsoda istentelenséget csináltál már megint? Most
mindjárt vason vitetlek fel a vármegyére!</p>
<p>Az asszony ott feküdt az ágyban. Beteg volt-e, vagy mi baja
volt? Én nem tudom, talán az a háromfelé hasadt somfapálcza jobban
tudja. De a mint azt meghallotta, hogy az urát vasra akarják
veretni, odarohant a biró uramnak a lábához, megfogta a kezét s
elkezdte csókolni:</p>
<p>– Ne bántsa az uramat, biró uram, nem vétett az semmit, én
vétettem, én vagyok a hibás. Megérdemlettem volna, hogy akár
agyonüssön. Sohse vétek ellene többet. Jaj, csak őtet ne bántsák,
az Isten áldja meg!</p>
<p>– No látod ember, milyen jó asszony a feleséged, bocsásd meg
neki szegénynek, – mondá a biró. – Te meg asszony, máskor jól
viseld magad, hogy ilyen háborúság ne legyen miattad a faluban.</p>
<p>– Én nem bánom, hát megbocsátok neki, – mondá a férj, – de egy
kikötéssel. Azt kivánom, hogy most mindjárt szedje össze annak a
huszárnak az itt maradt dolmányát, sarkantyús csizmáit, s vigye el
az édes apjához, mutassa meg neki, hogy ihol van a tanúbizonyság, a
<span class="pagenum"><a name="Page_235" id=
"Page_235">-235-</a></span> miért az uram a multkor úgy megcsúfolt,
– most már lássa kendtek!</p>
<p>– Jaj, csak azt ne tegye kend velem, inkább öljön meg mingyár! –
könyörgött a menyecske az urának.</p>
<p>– No már ezt a csúfot csak ne tedd a feleségeddel, – szólt közbe
a biró. – Az egész falu meglátná, mind holtig csúfolnák miatta;
csak neked lenne nagyobb szégyen. Érd be azzal, a mit már vettél
rajta, s élj csak jó békességben.</p>
<p>Addig-addig kérlelte, míg kiengesztelte a haragos férjet; s
másnap reggel már ott volt az megint a szőlőben árkot hányni.</p>
<p>Ő beszélte el ezt a történetet nekünk meg a társainak.</p>
<p>Hát az asszony?</p>
<p>Az is kiheverte nemsokára ezt a keserves mulatságot, de a mint
felkelhetett a kenyérdagasztáshoz, első dolga volt azokkal a
drágalátos szép mesés könyvecskékkel befűteni a sütőkemenczébe, úgy
rakta azoknak a hegyébe a venyigét.</p>
<p>Éppen benn ült a kemencze előkében s be akart vetni, a mint
benyit a konyhaajtón a repülő könyvárus.</p>
<p>– Ó, hogy a kutya tutúlja meg! Hát megint itt van kend!</p>
<p>– Itt bizony, látom, hogy jókor jövök. Hát kapok-e a
lángosbul?</p>
<p>– Kap bizony kend a sütőlapátbul, de egybe!</p>
<p>– Hozom a folytatását a szép meséknek: ez ám még a java!</p>
<p>– Épen most fűtöttem be az elejével; nekem itt ne hagyjon kend
belőle többet!</p>
<p>– Ejnye pedig de szép czifrák vannak a hátán!</p>
<p>– De szebb czifrák vannak az én hátamon, a kiket a kendtek
drágalátos hübnere miatt szereztem; verje meg a csoda, a ki
kifundálta. Városi dámáknak való a! Vigye kend azokhoz. Mégis itt
van kend! Elmenjen <span class="pagenum"><a name="Page_236" id=
"Page_236">-236-</a></span> kend, a mint jött kend, ne várja meg
kend, míg a piszkafát megkeresem! Uszu Bodri! Csípd meg! Húzd le!
Kapj az inába az ármányosnak!</p>
<p>Repült aztán a repülő könyvárus, a hogy csak a frakkja
szárnyaival repülhetett, tovább.</p>
<p>Valóságos <i>történet</i> ez! Nem adtam én semmit hozzá: csak a
hogy a kapások elmesélték egymás között.</p>
<p>Erről jött az a gondolatom, hogy jó volna ezeknek a repülő
könyvárusoknak elrontani a mesterségüket.</p>
<hr class="chap" />
<p><span class="pagenum"><a name="Page_237" id=
"Page_237">-237-</a></span></p>
<div class="chapter">
<h2>A MOSTOHA MESÉI.</h2>
</div>
<p>Ez akkor történt, mikor még Francziaországnak annyi királya
volt, a hány vármegyéje. Milyen szép franczia «Bund» nőhette volna
ki ebből magát. A belgák és a flandriaiak is hozzá tartoztak. Egyik
frank fejedelem harczolt a másikkal, mikor kedve tartotta. Nem
voltak még gyútű-puskák, hanem a szakállas nyíl éppen úgy bele
talált az édes testvér mellébe, mint a mostani kúp-löveg.</p>
<p>V. Balduin, Flandria grófja is azt a hibát követte el, hogy
holta után két fiat hagyott hátra; azoknak két kardot, két
csatalovat; hanem csak egy koronát.</p>
<p>Mikor meghalt, a fiúk még gyermekkorban voltak: Róbert volt
tizenkét éves, Balduin tíz. Még most ölelik, csókolják egymást; ha
megnőnek, bizonyosan meg fogja egyik ölni a másikat.</p>
<p>A harcz annyival egyenlőtlenebb, mert Balduin özvegyet is
hagyott hátra, s Roëne az egyik fiúnak édes anyja volt, a másiknak
pedig mostohája.</p>
<p>Balduin halála óráján a feszületre esküdteté meg nejét, Roënét,
hogy mindkét gyermekéhez úgy fogja magát viselni, mint édes anya.
Roëne megesküdött a feszületre, egy haldokló ember lelkének. Az
elvitte magával az esküt egyenesen az égbe.</p>
<p>No, mert a földiek ugyan nem tudják megitélni azt, hogy meg
van-e tartva egy eskü vagy nincs.</p>
<p>Hiszen a ki azt látta, mint símogatja Roëne fehér <span class=
"pagenum"><a name="Page_238" id="Page_238">-238-</a></span> kezével
mostoha gyermeke aranyszőke fürtös fejét; mily szerető szemekkel
őrzi, kíséri lépteit; hogy félti, ha nem látja; hogy ragyog
tekintete, mikor megpillantja; mint reszket a gyöngéd szeretettől
minden hangja, mikor hozzá beszél, – az könnyen azt hihette, hogy
ez az édes gyermek s a másik a mostoha.</p>
<p>Roëne igen szépen tudott mesélni, és Róbert igen jó mesehallgató
volt.</p>
<p>Flandriában hosszú telek vannak; ködös, zuzmarás tájak nem
teszik azokat kellemesebbekké, s a falvak tőzegillattól bűzölnek.
Férfi, asszony kecskebőr ruhát hord ilyenkor, s vörös lesz az orra.
A mocsárok megáradnak, s kezdődik az őszi hideglelés korszaka.</p>
<p>A grófné hosszú téli estéken át meséket mondott mostoha fiának.
Róbert ott ült lábai előtt s fejét mostohája térdére nyugtatá.</p>
<h3>ELSŐ MESE.</h3>
<p>«Túl a tengeren, ott, a hová a nap lenyugszik, van egy
sziget-ország, tengerrel körülövezve.</p>
<p>A nap mindannyiszor oda tér meg, a mikor minket elhagy.</p>
<p>Ott nem ismerik a telet, a ködös eget, a csillagtalan éjszakát;
ott tavasz van mindig, derült ég, meleg nap; a szellő
balzsamillatot hord széjjel.</p>
<p>Ott a mezők mindig zöldek, s a bárányok gyapjú helyett selymet
hordanak, minőből a királyok palástja készül.</p>
<p>Az erdők lombja soha le nem hull ott, hanem tarkállik tavaszszal
piros virággal, őszszel piros gyümölcscsel.</p>
<p>A szőlő felkúszik a pálmafára s aranyszín fürtökkel fedi be
hajladozó derekát, melynek koronáját aláhúzzák emberfő nagyságú
diók.</p>
<p>A patakok medrében aranypor csillámlik, s a kagylók héjából
igazgyöngy pereg ki, a pillangók szárnya szivárványnyal játszik, a
madarak tolla eleven drágakő. <span class="pagenum"><a name=
"Page_239" id="Page_239">-239-</a></span></p>
<p>Sok égi madár is oly szelíd ott, mint másutt a házi galamb, az
emberhez leszáll, ablakában énekel, álmait édesíti dalával, fészkét
odarakja eresze alá.</p>
<p>A fenevad, a párducz, az oroszlán játszani hagy magával, csak
szépsége és ereje van meg, de haragja nincsen; s a házi állatok oly
okosak, mint másutt az ember.</p>
<p>Vannak madarak, a mik mézet gyűjtenek gazdáik számára, mint a
méhek s más madarak, a mik parancsszóra vadászni járnak, vagy
halakat fognak, mélyen a vízbe alábukva, miket gazdáiknak hordanak
haza.</p>
<p>És paripák, miknek szárnyaik vannak, inkább a légben járnak,
mint a földön s a vízben úgy úsznak, mint a delphinek…»</p>
<hr class="tb" />
<p>Róbert egy évig mindig a csodaszép országgal álmodott, melynek
tüneményes virágairól, állatairól annyi szép regét tudott neki
mondani a gyöngéd mostoha, a hű Roëne.</p>
<p>És azután Flandriát sokkal kevésbbé találta szépnek, melynek, az
igaz, hogy nem volt akkor egyebe fenyőerdeinél és mocsarainál és
egyéb gyümölcse a grófi kertben ápolt vaczkornál és berkenyénél, a
lovai éppen nem voltak arravalók, hogy úszszanak, mint a delphinek,
vagy repüljenek, mint a madár.</p>
<p>Egy év múlva Róbert tizenhárom éves lett s akkor következett
a</p>
<h3>MÁSODIK MESE.</h3>
<p>«A boldog szigetországnak nemcsak ligetei oly boldogok, hanem
városai is.</p>
<p>Ha már az állat is oly eszes ottan, mint az ember, akkor az
ember bizonyosan olyan tökéletes, mint az angyal.</p>
<p>Mind istenfélők, mind jámborok, gyilkos, tolvaj nem támad
közülök. Dolgozik mindenki okosan s befizeti a <span class=
"pagenum"><a name="Page_240" id="Page_240">-240-</a></span> dézmát
szólongatás nélkül; templomokat épít alabástromból, bele szent
képeket drágakövekből kirakva, és az utczák maguk is olyanok,
mintha pálmaerdők váltak volna márványnyá, minden palota oly karcsú
oszlopokon nyugszik, miknek lombkoronájuk van.</p>
<p>Ott a fejedelmet atyának hívja minden ember, s a mit mond, az
szentírás előttük. Nem is lakik az egész szigeten sem egy zsidó,
sem egy eretnek.»</p>
<hr class="tb" />
<p>Róbert tizennégy éves korában már meg tudta becsülni, hogy
milyen sokat érhet egy olyan nép, a mely soha sem háborog, a
melyiktől nem kell erővel behajtani a harácsot s nem kell lesni,
melyik határon törnek be új hadakkal elégületlen szökevényei, hogy
a flandriai grófok álmait elrabolják. De különösen magával ragadta
képzelmét az a mese, hogy van egy nép, mely között nem támadhat sem
zsidó, sem eretnek.</p>
<p>Tudta, mennyi vesződsége volt dicsőült apjának a törlüpinekkel,
a kik abban a hitben voltak, hogy az embernek nem szabad másként
járni, mint a hogy Ádámot az Isten megteremtette; az öltözet Isten
ellen való bűn s kiket e véleménykülönbségért a kegyes Balduin alig
győzött elpusztítani a világról, még azt az utolsó bőrt is
lehúzatva róluk, a mit kizárólag viselni akartak.</p>
<p>Mikor tizenöt esztendős lett Róbert, akkor Roëne elkezdett neki
mesélni a délszaki paradicsom szép leányairól.</p>
<p>Oh, tizenöt éves korában már megérti az ember a különbséget a
kék és fekete szem között!</p>
<p>Flandriában tündéreknek neveznék őket, a kiket ott leányoknak
hívnak; tűz a szemeikben, tűz az arczaikon, tűz a kebelükben.
Phœnix lesz szerelmüknél az ember, mert megég benne és újra
születik.</p>
<p>De valamennyi között legszebb a király leánya, Diana. A szűz
hold, a szerelmes hajnalcsillaggal egyesülve. <span class=
"pagenum"><a name="Page_241" id="Page_241">-241-</a></span>
Hajfürtei a virágok himporát verik le, mikor a mezőkön sétál. Száz
ifjú lett már őrültté miatta, de ő egynek sem adta kezét. Nagyon
fiatal még, alig tizennégy éves.</p>
<p>«Éppen hozzám való», gondolta magában Róbert és azután sokáig
elálmodozott a mostoha szép meséin azokról a deli szűzekről, egy
boldog ország virágos ligeteiben, kik ott hosszan lebocsátott
fekete hajjal járnak, karcsú derekaikon hímes övvel átszorítva a
patyolat ing, mikor tánczolnak, úgy repül a légben az a hosszan
hullámzó hajomlatag, mikor mosolyognak, olyan ragyogva tündököl
kláris ajkaik közül a keleti gyöngynél ragyogóbb fogsor! – Mennyire
másformák Roëne udvarában a hölgyek, sápadt, festett arczczal,
tengerszín szemekkel; kemény vállfűzővel laposra szorítva, mintha
ők is csatába készülnének, pánczélos ruhában, sárga hajfürteik
egymáshoz ragasztva, fésükre feltekerve, hegyes bársonysisakok alá
kényszerítve. Fogaik pedig szertelen nagyok s vagy nagyon ritkák
vagy olyan sűrűk, hogy egymásnak éllel-háttal fordulva állnak a
sorban.</p>
<p>«Oh, mint szeretném én ezt az országot meghódítani!»</p>
<p>Mikor pedig tizenhat éves lett Róbert, akkor azt mesélte neki
Roëne, hogy a szép, boldog országot távol tengeren átjött barbárok
rohanták meg; pogány, Krisztus-tagadó szaraczénok.</p>
<p>Emberek oroszlánfejjel, lólábakkal.</p>
<p>Rájuk nézni förtelem, szavaikat hallani irtózat.</p>
<p>A mit beszélnek, az mind istenkáromlás, a mit tesznek, az mind
halálos bűn.</p>
<p>Ezek legyilkolták a szép, deli ifjakat a boldog országban,
meghódíták a föld népét; az öregeket rablánczra verték, a
templomokat elfoglalták és lovaikat állíták azokba. A szép
hajadonokat pedig vásárra hajták s eladták rabúl.</p>
<p>«A szép királyleányt is?» kérdezé Róbert.</p>
<p>«Azt magának tartá meg a mór kalifa, Al-Bohágen, <span class=
"pagenum"><a name="Page_242" id="Page_242">-242-</a></span> s mert
a királyleány nem akarta őt férjül elfogadni bezárta őt egy
sziklatoronyba, mely teli van kigyókkal, hideg hüllőkkel, s onnan
nézi vasrostélyon keresztül a szép Diana a távol tengert, várva,
hogy mikor jön a távolból egy lovag, ki őt onnan
megszabadítsa.»</p>
<p>«A Jézus vérére esküszöm, anyám! nem szabad neki soká
várni!»</p>
<p>Hiszen ha csak mese lett volna mindaz, a mit Roëne királyné
mostoha fiának elregélt, az még mind jó lett volna rá nézve, majd
megjött volna az esze, majd kigyógyult volna a mesékből.</p>
<p>Ámde az volt az ő veszedelme, hogy valóban létezett az a boldog
ország: Spanyolország északnyugoti szegletében Galiciának nevezik
azt s Galicia kis királyságát csakugyan elfoglalá a szaraczén.</p>
<p>«Én felszabadítom ezt az országot!» mondá Róbert, a fejedelemfi.
«Anyám, adj nekem hajót, hadsereget. Én megyek Galiciát elfoglalni
a pogánytól.»</p>
<p>«Hát flandriai grófságod mire jut?» kérdé Roëne rosszul titkolt
örömmel, rosszul mutatott bánattal.</p>
<p>«Itt van Balduin öcsém; lesz ő majd úr helyettem itthon. Engem
vagy a tenger fog elnyelni, vagy a mór fegyvere öl meg, vagy király
leszek Galiciában. Flandria nem lát engem soha többet.»</p>
<p>Roëne aztán adott Róbertnek hajókat is, vitézeket is, pénzt is
bőven, a mennyire szüksége volt; áldást is, a mennyit e rossz,
átkozott, szívtelen mostoha adhat veszendőbe eresztett fiának.</p>
<p>Sőt még udvari tanácsosát is vele küldé, a ravasz Odoardót, ki
maga is született spanyol és galiciai; az ottani helyzetekkel jól
ismerős, s ha igaz, mit a fürkésző hír susog, hogy Roënenek
titokban kedvese, akkor ez az egy ajándék fiának, legalább drága
áldozat neki.</p>
<p>Róbert, a mint hajóhada készen állt, a mint seregei fel voltak
szerelve, kedvező széllel megindult Galicia partjai felé.
<span class="pagenum"><a name="Page_243" id=
"Page_243">-243-</a></span></p>
<p>Még ekkor nem volt tizenhét éves.</p>
<p>Ez az Odoardo a Balduin által kiirtott törlüpinek szektájához
tartozott.</p>
<p>Nincsenek biz azok maig sem kiirtva; itt élnek közöttünk,
elszaporodtak e világban, csakhogy nem állnak ekklézsiába.</p>
<p>Ennek a szektának ilyen hitvallása volt:</p>
<p>«Minthogy a bűnök úgyis megbocsáttatnak, tehát mindegy, akár
bűnös, akár erényes az ember.»</p>
<p>«A mi az embernek jól esik, az jó.»</p>
<p>«A mit az ember mástól elvehet, az a sajátja, mert hisz az a
<i>más</i> is csak azért bír valamit, mivelhogy azt a
<i>valamit</i> nem az egyik bírja.»</p>
<p>«Az ember csak olyan állat, mint más, és a természet ellen vét,
midőn fajának kiterjedését mesterséges rendszabályokkal
akadályozza.»</p>
<p>«Minden kutyának joga van a természet szerint minden kutyával
megismerkedni.»</p>
<p>«Az ember is csak kutya.»</p>
<p>«A szerelem csak betegség.»</p>
<p>«A házasság csak a legalsóbb fokú állatok, a pillangók számára
van feltalálva, a mik az első szerelem után meghalnak.»</p>
<p>«Az apának nincs joga a gyermekei fölött, s a gyermek nem
tartozik engedelmességgel az apjának.»</p>
<p>«Minthogy a másvilág mese, tehát minden ember iparkodik ebben az
életben kivenni az osztályrészét minden élvezetből.»</p>
<p>«Ha az árulásból nagyobb haszon van, mint a hűségből, akkor az
ember áruló lesz; ha a hűségből van nagyobb haszon, akkor hű
marad.»</p>
<p>«A természet az ökörnek szarvakat, a farkasnak fogakat, a
nyúlnak gyors lábakat adott az önvédelemre; az embernek adta a
hazudást; – a hazudás az emberre nézve szarvak, fog és láb, tehát
természetes önvédelmi eszköz.» <span class="pagenum"><a name=
"Page_244" id="Page_244">-244-</a></span></p>
<p>«A föld éppen úgy középpontja az egész világnak, mint a hogy
minden egyes ember középpontja az egész földnek. Minden ember azt
hiheti, hogy a többi ember csak azért van a világon, hogy ő
körülötte forogjon, neki világítson, őtet melegítse.»</p>
<p>Az ilyen hitágazatok megfoghatóvá teszik, hogy miért indult neki
a kedves Balduin olyan keservesen az eretnekek kiirtásának.</p>
<p>Hogy Odoardo nem hagyta magát a kiirtandók közé vegyülni, hanem
ő maga is segített azokat pusztítani, az megint csak azt
bizonyítja, hogy nagyon jól felfogta saját szektájának a
tanait.</p>
<p>És a hajó mégsem sűlyedt el, mely Róbertet Odoardóval együtt
szállítá túl a tengeren, pedig egy mostoha átka fújt a vitorlákba
bele.</p>
<p>A hajóhad megérkezett Galicia partjaihoz, s Róbert elérte, hogy
a szép ország földjére léphetett, a hova vágyott.</p>
<p>A mostoha meséi nem csalták meg. Paradicsom volt az, a hova
lépett, annyival különb még a paradicsomnál is, hogy itt már
ellenség is volt, a kivel verekedni lehetett. Mint tudjuk, az
emberi élvezetnek <i>ez</i> a neme Káinnak és Ábelnek csak a
paradicsom sánczain kívül engedtetett meg.</p>
<p>Az ellenség ugyan nem volt olyan oroszlánfejű és lólábú, a hogy
azt Roëne mesélte, hanem a szívében volt valami az oroszlánból, s a
paripái versenyt futottak a széllel.</p>
<p>Róbertnek nagy gyönyört adott a harcz. Tizenhét éves ifjú volt;
ha belekeveredett a csatába, nem nézte, ha maga marad-e száz
ellenséges harczos közepett: addig vágott maga körül, míg tisztára
seperte maga körül a tért.</p>
<p>Az ilyen hős tettekért dicsérni szokta őt Odoardo nagyon s
újabbakra buzdítá. Eszébe juttatá mostohája meséit a hős frank
lovagokról, kik egyedül harczoltak <span class="pagenum"><a name=
"Page_245" id="Page_245">-245-</a></span> hadseregek ellen. Azt
bizony Róbert is megtette elégszer. Nem fogott rajta a mór kelevéz,
bár a mostoha sóhajai egyengették az útját.</p>
<p>Lassankint bekergette a mórokat kerített városaikba, Al-Bohágen
nem bírt előle megvédeni sem mezőt, sem hegyet; maga is bezárkózott
Compostella kapui mögé.</p>
<p>Róbertnek hozzá kellett fogni a megszálláshoz. Az ostromszerek
akkori tökéletessége mellett ez hosszas mulatság volt. A változatos
harczi zaj mámora helyébe következett az unalmas, egyhangú
kőfalvívás.</p>
<p>Róbertnek hosszú ideje maradt sátorából lenézni Compostella
házfödelére s találgatni, a sok veres torony közül vajjon melyik
lehet az, a hol a kegyetlen mór kalifa fogva tartja a bűbájos
királyleányt?</p>
<p>Sok apró csetepaté közben egyszer Odoardo egy compostellai mór
vitézt fogott el s odavivé azt Róbert elé.</p>
<p>Ő maga volt a tolmács Róbert és a fogoly között. Odoardo sokáig
lakott Spanyolországban, sokat élt a mór városokban; ismerős volt
nyelvükkel, sajátságaikkal, Roëne is ő tőle tanulta meséit.</p>
<p>Róbert azt kérdezé a mór fogolytól:</p>
<p>– Él-e még a királyleány, a szép fogoly Diana?</p>
<p>A fogoly felelt rá:</p>
<p>– Ha Isten úgy akarja, hogy éljen, tehát most is él. Ember meg
nem ölte őt.</p>
<p>– Nem engedett-e Al-Bohágen kényszerítésének, hogy nejévé
legyen?</p>
<p>Odoardo tolmácsolá a mór feleletét:</p>
<p>– Sem Diana királyleány nem lett Al-Bohágen hitvesévé, sem
Al-Bohágen Diana királyleány férjévé; élnek külön mind a
ketten.</p>
<p>Róbertnek ez nagyon kedves hírhallás volt. Még többet akart
megtudni a bűbájos Dianáról.</p>
<p>Odoardo aztán a mórt kivallatva, elmondá Róbertnek, hogy bizony
egy kis hiba történt mégis a dologban; mivelhogy tudniillik
Al-Bohágen nem boldogulván semmire <span class="pagenum"><a name=
"Page_246" id="Page_246">-246-</a></span> a királyleánynyal,
haragjában azt a boszút tette, hogy a szép Dianának levágatta az
orrát. A királyleány aztán felvette a fátyolt s örök lemondást
fogadva a világ gyönyöreiről, belépett Puerta del Sol apáczái közé.
S valóban nem is tehetett okosabbat egy királyleány, a kinek
nincsen orra.</p>
<p>Ez a hír aztán annyira elkedvetleníté Róbertet, hogy három nap
ki sem nézett a sátorából; s harmadnap kijött dühösen és azt mondta
Odoardónak, hogy ma megostromolja Compostella falait, s ha fele
népe ott vesz is, de ő levágja Al-Bohágennek az orrát.</p>
<p>Odoardo nevetett Róbert dühén.</p>
<p>– Gyönge boszúállás volna az tőled: orrt orrért; te vesztettél
egy egész szép leányt. Al-Bohágennek van egy szép leánya, a ki az
elvesztettnél százszorta szebb. Állj úgy boszút, hogy te is nyerj
vele. Leányt leányért.</p>
<p>Róbert kincseket igért a mór fogolynak, ha őt lopva bevezeti
Compostellába.</p>
<p>S azon éjjel Róbert és Odoardo eltüntek a flandriai
táborból.</p>
<p>Egy szép leányért mit nem tesz egy tizenhét éves fiú!</p>
<p>A kalifa leányát Zibellának hívták.</p>
<p>Csak tizenöt éves volt még s már tudott mindent, a mit álmában
nem tanul meg senki.</p>
<p>Megcsalta apját első kedveséért, az elsőt a másodikért és a
legutolsót a népe vérét pazarló ellenségért, a szép idegen
ifjúért.</p>
<p>Olcsó diadal volt az Róbertnek, de veszedelmes nyereség.</p>
<p>Zibella megnyittatá előtte a kalifa kertajtaját és meghallgatá
heves szavait és felelt neki épp oly hevesen. Azon a napon Róbert a
kalifa kéjlakában volt elrejtve.</p>
<p>Másnap este ismét találkozott Zibellával és elmondá neki, hogy
őt nőül akarja venni s azután fejedelemnővé teszi. <span class=
"pagenum"><a name="Page_247" id="Page_247">-247-</a></span></p>
<p>Harmadnap Odoardo megsúgá Zibellának, hogy Róbert csak azért
lopózott ide, hogy Compostella bejárását kitanulja, a mórokat itt
megostromolja s aztán a volt királyleányt vegye nőül.</p>
<p>Aznap este Zibella elárulta Al-Bohágennek, hogy kertje
kéjlakában a megszálló sereg vezére van elrejtve.</p>
<p>Harmincz jó mór vitéze bánta meg a kalifának ezt a fölfedezést.
A flandriai fejedelemfi úgy védte magát, mint egy oroszlán, míg
kardja kezébe nem szakadt; akkor elfogták.</p>
<p>Mikor a kalifa elé hurczolták, bámulva látta a mór király lábai
előtt ülni kedvesét, Zibellát, s a trón mellett állni tanácsosát,
Odoardót.</p>
<p>A leány könnyelműen nevetett szemébe, Odoardo gúnyos
megvetéssel.</p>
<p>– Lásd, – mondá a bilincsekbe vert királyfinak, – a
törlüpineknek, kiket apád kiirtatott, mégis igazuk van. Én azért
maradtam meg közülök, hogy ezt neked bebizonyítsam. Én adtam
mostohádnak a tanácsot, hogy meséljen előtted Galiciáról; te azzal
jutalmaztad csalfaságát, hogy fiának hagytad apai öröködet. Én
hitettem el veled a királyleányról való mesét, a ki nem volt soha.
Én csaltalak ide a kelepczébe, hogy egy szép pillangó szárnyával
magadat fogasd meg. Én fosztottam meg seregedet hadvezérétől, s az
most fejetlenül tévedez ellensége földén. S íme most te, szerelmes,
bátor, erényes ifjú, meghalsz, kigúnyolva, elárulva, szeretődtől
kinevetve, anyádtól, öcsédtől kijátszva; – én pedig egy nagy király
trónja zsámolyán az első helyre lépek a te hulládon keresztül.
Látod-e már, hogy igaz hit a törlüpineké?</p>
<p>E szavakat flamand nyelven mondá Odoardo Róbertnek; az ifjú
összeroskadt alattuk. A mórok nem érték, mit beszélt, csak azt
látták, hogy az ifjú, ki még bilincseiben is hős volt, e szavakra
elsápadt és megtört.</p>
<p>Ekkor Al-Bohágen inte, hogy mindenki távozzék el; csak a fogoly
ifjú marad vele egyedül. <span class="pagenum"><a name="Page_248"
id="Page_248">-248-</a></span></p>
<p>– Ifjú vitéz, – szólt hozzá a mór kalifa, – te eljöttél messze
földről, hogy egy országot meghódíts, melyről teneked azt mondták,
hogy én rosszul bánok vele. Te ostrom alá vetted városomat, te
beszöktél palotámba s el akartad rabolni leányomat, meg akartál
ölni engemet és népemet kiirtani innen. Én ezt tudom, mert
tanácsosod elmondá előttem. Te kegyetlen csapásokat osztál, midőn
megleptünk, sok jó vitézemet halottá tetted, a kiknek vérét úgy
siratom, mint gyermekeimét; most kezemben vagy és bizony senki sem
fog engem kegyetlennek mondani, ha én téged irgalom nélkül
megöletlek. De ha én téged megöletlek, mint ellenséget, ki arra
méltó, akkor az igazságtalanok diadalmaskodnak. Akkor kaczagni fog
rossz mostohád, álnok tanácsosod, hűtlen szeretőd, hogy úgy hittél
szavuknak, és mindenki, a ki rajtad kaczag, azt fogja mondani
kaczagás közben: Nincs Allahnak szeme, hogy lásson, keze, hogy
igazságot tegyen. És ezt nem szabad mondani senkinek. Allah lát és
Allah igazságot tesz, akkor is, mikor az emberek azt mondják: Isten
sem teheti ezt már. Hogy Allah nevét meg ne gyalázza ekként senki,
én már tettem felőle.</p>
<p>Azzal leoldá az ifjú kezéről a lánczokat, megfogta kezét s egy
titkos ajtón át levezeté magával egy csigalépcsőn, mely a bástyák
alatti kapuhoz juttatott alá. Ott két néma szerecsen várt reá, az
egyik egy felnyergelt paripát, a másik egy bársonynyal bevont
rézszekrényt tartott.</p>
<p>– Most szabad az útad elhagyott táborodig, – szólt a kalifa
Róberthez. – Eredj vissza. Mikor sátorodba érsz, nyisd fel e
szekrényt a benne levő kulcscsal és midőn felnyitottad, mondjad
azt, hogy: «Az Isten igaz!» És azután folytasd az igazságtevést
magad. Béke veled.</p>
<p>Róbert vágtatva tért vissza táborába. Midőn kinyitá a szekrényt,
két levágott fejet talált benne: Zibelláét és Odoardóét.
<span class="pagenum"><a name="Page_249" id=
"Page_249">-249-</a></span></p>
<p>A pogány mór nem engedhette, hogy valaki megcsúfolja Allah-t, ha
saját vére volt is.</p>
<p>Róbert pedig úgy tett, a hogy a kalifa mondá: folytatta az
igazságtevést.</p>
<p>Hazament seregével Flandriába, ott mostohája ellenséges haddal
fogadta és elűzte.</p>
<p>Róbert Frisehonba menekült; ott özvegy és ifjú volt a királyné:
Szász Gertrud. Róbert új főkötőt hozott az özvegynek, Gertrud új
koronát a trónfosztottnak.</p>
<p>Roëne itt sem hagyott neki nyugtot; a mint fia, Balduin annyira
megnőtt, hogy megülhette a csatamént, megindult vele Frisehon
ellen, mostoha fiát elűzni trónjáról.</p>
<p>A csatában aztán elesett Balduin, s Roëne fia halálhírére
megfojtotta magát palástja zsinórjával.</p>
<p>Így szállt vissza a mostoha meséi miatt elvesztett örökség
Róbertre.</p>
<p>És a törlüpineknek mégsem lett igazuk.</p>
<hr class="chap" />
<p><span class="pagenum"><a name="Page_250" id=
"Page_250">-250-</a></span></p>
<div class="chapter">
<h2>A KAMÉLIÁS HÖLGY IGAZ TÖRTÉNETE.</h2>
</div>
<p>Régi franczia krónikában találtam rá Gauthier Margit
élethistóriájára, melynek alapján ifjabb Dumas Sándor nagysikerű
«Kaméliás hölgy» színművét megalkotta. A krónika a hirhedett
szépség saját emlékiratait idézi kútforrásúl.</p>
<p>Gauthier Margit előkelő provencei család leánya volt. Atyja
oktalan pazarlásai miatt tönkre jutott, vagyonát elveszté. A magára
hagyott úri leánynak életpályát kellett választani. Tizenhét éves
korában vették fel a Théâtre Français kötelékébe. (1716.)</p>
<p>Memoirjaiban mély megvetéssel emlékezik a szinészéletpályáról, a
mihez pedig határozott tehetsége volt. Alakja, hangja, értelmisége
minden pályatársnője fölé emelte.</p>
<p>De utálta ez életpályában azt az erkölcsi lefokozást, a mit a
társadalom éreztet a színésznőkkel. Azokat üldözött vadnak tekinti
a világ, a kikre vadászni dicsőség.</p>
<p>Csakhogy Gauthier Margitot nem volt olyan könnyű <i>halálra</i>
kergetni. A természet oly rendkívüli testi erővel ruházta fel, a
minő ritka férfinak adatott. A tolakodó udvarlót ököllel utasította
vissza, s volt annak mit dicsekedni a kék folttal a szeme
alatt.</p>
<p>Megtette azt, hogy a tiszteletére rendezett lakomán <i>az ezüst
tányért úgy göngyölítette össze a két markában, mint a
molnárostyát</i>. <span class="pagenum"><a name="Page_251" id=
"Page_251">-251-</a></span></p>
<p>Gauthier Margit ismerte a művésznői hivatással együttjáró
különhelyzetet.</p>
<p>A művésznő nem olyan nő, mint más. Annak az életben is az a
helyzete, a mi a szinpadon. Egyszer asszony, máskor leány. Ugyanaz
a Phædra, a ki az Elektra. A mi más nőnél bűn, az nála erény.
Kiváltsága van rá. A szerelem csak játék. Versben is jó, de
prózában még jobb. A szűziesség mirtuszkoszorúját viselni dicsőség;
de elveszteni diadal.</p>
<p>Gauthier Margit tudta azt, hogy az erényes nőt a szinpadon kívül
is játszani háládatlan szerep. Azt kifütyülik. Nem is játszotta.
Hozzájárulható volt. Csakhogy a kegyosztásának igen magas árát
tudta szabni. Szerelmes versek árán nem lehetett azt kivívni. Egy
tündéri pásztorórának az ára a meudoni Atalanta-villában ötvenezer
livre volt. Nem minden ábrándozó szerelmesnek való előfeltétel. Az
erénynek semmi sem olyan jó védelme, mint a magas ár.</p>
<p>Így is akadtak rá vállalkozók.</p>
<p>De valahány volt, mindannyi mélyen elhallgatott a szerelmes
légyott élményeivel s másodszor nem kivánkozott vissza az
Atalanta-villába.</p>
<p>Csaknem hihetetlennek látszik, hogy annyi hirhedett szívrabló el
ne dicsekedjék a czimborák előtt egy olyan olympi jelenettel, a
milyen közte és az istennő között lejátszódott. Lehet, hogy
malicziából tették, hogy másokat is engedjenek a bűvkörbe
beleszédülni.</p>
<p>Egyszer a világhírű Szász Móricz maréchal vetődött a versaillesi
udvarba, a ki maga is azonnal nagy bámulója lett Gauthier Margit
magas művészetének.</p>
<p>Vidám lakomázás közben a bűbájos istennőre tért át a
szóbeszéd.</p>
<p>Szász Móricz maréchal volt korának legdélczegebb daliája.
Férfiak és nők elleni harczban egyformán diadalmas.</p>
<p>Jelen volt a hős hadvezérnek egy fiatal unokaöcscse is a
lakomán, Savigny Lancelot vicomte. <span class="pagenum"><a name=
"Page_252" id="Page_252">-252-</a></span></p>
<p>– Ugyan beszéld el, édes öcsém, – szólt kötekedve a maréchal, –
milyen volt az a te szerelmi találkozód a bájos istennővel. Senki
sem akarja a maga kalandját elmondani. Ez valami szokatlan, hogy
urak, úrfiak ilyen titoktartók legyenek. Teringettét. Ha nekem egy
királynéval van találkozásom, másnap mindenkinek beszélek a
szépséglencséiről.</p>
<p>– Nekem ez ötvenezer livrembe került, – monda az öccs.</p>
<p>– Hát én megadom neked azt az ötvenezer livret, ha mindent
elmesélsz előttünk.</p>
<p>– Tudod mit, bátya? Ne énnekem add meg azt az ötvenezer livret;
hanem küldd el ezt a bájos istennőnek s aztán vállald el a
következményeit.</p>
<p>– Tartom a fogadást.</p>
<p>Lancelot hozzákezdett.</p>
<p>Legközelebb furakodtak mellé azok az úri czimborák, a kik
hasonló sorsban részesültek vele. Kiváncsiak voltak rá, hogy vajjon
Lancelottal is az történt-e, a mi ő velük?</p>
<p>– Hát úgy volt az, bátya, hogy a titokteljes meudoni villában a
bűbájos művésznő pompás lakomát rendezett a találkozásunkra, melyen
egyedül voltunk kettecskén.</p>
<p>– Minden meg volt engedve?</p>
<p>– Minden. Ittunk egy pohárból, s a szamóczát úgy osztottuk meg,
hogy ő vette elébb a szájába, úgy kinálta oda felét.</p>
<p>– Én az egészet vettem volna el – tartóstul.</p>
<p>– Majd tedd meg. A lakoma után karöltve átmentünk az eleusi
mysteriumok szentélyébe: egy tündérgrotta az, minden ablak nélkül,
kupolás padmalyából rózsaszín világosságot terjenget az argandi
lámpa. Dagadó kerevetek kétfelől. A háttért nehéz brokátfüggöny
takarja, melyet porczellán amorettek tartanak félig fölemelve.
<span class="pagenum"><a name="Page_253" id=
"Page_253">-253-</a></span></p>
<p>Tündérnőm a függöny mögé vonult sokat igérő mosolygással,
melynek beváltása néhány percz mulva bekövetkezett. Azalatt én is
fesztelen kényelembe tettem magamat.</p>
<p>A függöny szétnyilt s kilépett rajta – Anadyomene. Valóban maga
a tengertajtékból született istennő.</p>
<p>Csak a rózsaszínű Vénusz-öv volt a derekán, az is
pongyola-csokorra kötve. Észvesztő tünemény volt!</p>
<p>Én magamon kívül rohantam feléje, karjaimat ölelésre tárva, mire
az istennő hirtelen elkapta a jobb karomat s emberfölötti erővel
egyet facsart rajta, hogy én egyszerre háttal lettem fordítva
feléje, arra a másik karomat is hátra tekerinté, a két keze mintha
aczélfogó lett volna: s aztán a két összefogott öklömet
odaszorította a testéhez s a Vénusz-övével hirtelen körülhurkolta.
Rabbá voltam téve.</p>
<p>– Miként én is! Épen mint én! – kiáltának közbe a kiszenvedett
czimborák. – Így történt ez minden találkozónál.</p>
<p>– Ekkor aztán oda ültetett maga elé a kerevetre, tehetetlen
állapotban, s még azt tette velem, hogy leguggolt elém a cnydosi
Afrodite alakzatában, térdére fektette a rajzalbumát, s hogy
tökéletes legyen a képem, a fejemet feldiszítette egy őzagancscsal.
Valóságos Aktaeon lettem.</p>
<p>– Csak őzagancsot kaptál? Nekem szarvasagancsot adott, – szólt
közbe a legjártasabb pályatárs.</p>
<p>– Mind így jártunk vele, – vallák meg a többiek.</p>
<p>– Az nem asszony, hanem ördög!</p>
<p>– Hisz ki van írva a villája homlokára, hogy ott <i>Atalanta</i>
lakik!</p>
<p>– No majd boszút állok én értetek! – mondá Szász Móricz.</p>
<p>S másnap ő kért találkát a félelmetes tündérnél, s bizony boszút
állt rajta az elődeiért. De mint maga a hős maréchal megvallá, még
soha életében oly hatalmas <span class="pagenum"><a name="Page_254"
id="Page_254">-254-</a></span> öklöző társra nem akadt, a ki oly
keményen ellen tudott volna neki állani.</p>
<p>Azután sokáig kedvese maradt Gauthier Margit Szász Móricz
maréchalnak.</p>
<p>Ettől fogva aztán nem volt többé a művésznő a férfikínzó
Atalanta. Osztotta a boldogságot, a miből van elég.</p>
<p>Leghíresebb kalandja volt a württembergi uralkodó fejedelemmel.
Párisban léte alatt a fejedelem beleszeretett az ünnepelt
művésznőbe s viszonyt kötött vele. Annyira ment a kegyessége, hogy
mikor Párist elhagyta, a művésznőt is elvitte magával württembergi
udvarába s elhelyezé saját fejedelmi rezidencziájába. A miben semmi
megütközésre méltó nincsen. A fejedelemnek saját szinháza volt a
palotájában, s rendén találtatott, hogy abban egy elsőrangú
franczia művésznő talentumát ragyogtassa. Csak egy kis baj volt a
dologban, az, hogy a fejedelem palotájának a másik szárnyában
viszont egy korábbi jogokkal felruházott művésznő regnált, a ki
viszont a német múzsának volt a fölkentje: s annak is volt mit
ragyogtatni. – Hát hiszen a fejedelem palotája elég tágas, hogy
abban két istennő elférjen, a szíve még tágasabb, abban is elfér
két imádott szépség. Hanem a szinpad nem elég tág, hogy abban két
primadonna egymással összeférjen. Gauthier Margit halálig tudta
boszantani vetélytársnéját, a kit minden szerepében nevetségessé
tett, úgy, hogy a mély érzelmű fejedelem felmondta neki a szállást
s visszaküldte Párisba.</p>
<p>Gauthier Margit ezért boszút forralt s azt igen erélyes módon
hajtotta végre.</p>
<p>Szerzett magának két könnyű kocsit s azokhoz jó ügető orosz
ménlovakat. Akkor a két kocsival elhajtatott Württembergbe. Ott
megszállt egy városvégi vendéglőbe. Egész nap ki nem mozdult a
szobájából, folyvást az ablakon ült és kémlelt. A két kocsija ott
állt <span class="pagenum"><a name="Page_255" id=
"Page_255">-255-</a></span> az udvaron befogva. Egyszer aztán
meglátta, hogy a vetélytársnéja, a német szinésznő, közeledik az
úton ismeretes zöldsárga hintajában: sétakocsizást tesz. Arra ő is
lesietett a két kocsijához, az egyiknek a kocsisülésébe felkapott s
kezébe vette a gyeplőt, a másik kocsisának utasításba adta, hogy
kövesse nyomban. Akkor utána vágtatott a vetélytársnéja kocsijának;
nyargalvást utólérte, melléje került, összecsapott vele, mind a
kettőjüknek a kereke tengelye eltörött, de a német primadonna
kocsija belefordult az árokba. A művésznő eltörte a lábát, sánta
maradt egész életére. Gauthier Margit aztán felkapott a másik
szekerére s menekült, a merre látott. Nem birták az üldözői
utólérni a franczia határig.</p>
<p>Zajos élet után végre őt is utólérte a Nemezis. Annyi hazudott
szerelem után, melylyel egész seregét az imádóknak boldogítá s
bolondítá, igazán szerelmes lett egy pályatársába, Quirault
Dufresnebe, a ki maga is elsőrendű művész volt, a közönség
kegyencze, egyike a legszebb férfi-alakoknak. Ez foglalta le egész
lelkét. Egy ideig együtt éltek közös idillben. Margit szenvedélye
folyvást nőtt kedvese iránt s végre azt kivánta tőle, hogy vegye
nőül.</p>
<p>Itt kezdődik aztán ifjabb Dumas Sándor tragikai meséje a
«Kaméliás hölgygyel». A szerető elébb beleegyezik a házasságba,
majd családi ellenvetések s egyéb meggondolni való körülmények
miatt lemond a szerelméről s visszavonul. A mire Gauthier Margit
mély búskomorságba esik.</p>
<p>Dumas Sándornál nagyhatású meghalási jelenettel végződik e
szerelmes történet. Krónikánk azonban más kimenetelt ír le.</p>
<p>Gauthier Margit e szerelmi csalódása után visszavonul a
színpadról, lemond dicsősége világáról s kolostorba lép.</p>
<p>Alig volt harmincz esztendős, mikor erre határozta <span class=
"pagenum"><a name="Page_256" id="Page_256">-256-</a></span> el
magát, alakjának tündéri pompájában, hangjának, művészetének teljes
birtokában, a közönségtől bálványozva, imádóktól körülrajongva:
mégis meghalva a világra nézve.</p>
<p>Előbb a goudeveauxi Orsolya-apáczák kolostorába lépett, de ott
annyi éjszakai kínzó vezeklésnek volt alávetve, hogy nem birta
kiállni.</p>
<p>Innen aztán a lyoni karmelita-apáczák kolostorába tért át, ott
fölvette a köntöst s fogadalmat tett.</p>
<p>Tizenkét évig, holtig vezeklett a zárdai falak közt, naponkint
korbácsolva a testét, mely annyi bűnt követett el.</p>
<p>Élte végén teljesen megvakult.</p>
<p>Azt írja a krónika, hogy kegyes életéért a pápa egy brevéjében
megengedte Gauthier Margitnak, hogy a kolostori társalgó-teremben
lefátyolozatlan arczczal jelenhessen meg. Negyvenkét éves volt.</p>
<p>Ez a krónikai története a «Kaméliás hölgy»-nek.</p>
<hr class="chap" />
<p><span class="pagenum"><a name="Page_257" id=
"Page_257">-257-</a></span></p>
<div class="chapter">
<h2>AZ ÉJJELI FOGÁS.</h2>
</div>
<p class="center">(Igaz történet.)</p>
<p>Előrebocsátom azon figyelmeztetést, hogy a ki hajlandóságot érez
ideges rohamokra, az ne olvassa végig ezt a történetet, mert ennek
a kimenetele olyan drasztikus, hogy azt soha senki el nem fogja
felejteni, mint a hogy én nem bírtam az emlékezetemből kiirtani,
pedig már negyven év folyt le azóta.</p>
<p>Igenis: éppen negyven esztendeje annak. Anno «Haynau.»</p>
<p>1849. október elején volt.</p>
<p>A magyar szabadságharcz tábora le volt már fegyverezve; de még
állt Komárom vára és benne harminczezernyi vitéz honvéd sereg,
Klapka vezénylete alatt.</p>
<p>Hirlap nem volt: – egy sem volt. Hanem azért a hír járt – a maga
lábán. Táviró sem volt, vasút sem volt. Telefon – az volt: ágyú. Ez
az igazi távbeszélő.</p>
<p>Senki sem akart megnyugodni abban a gondolatban, hogy már
mindennek vége.</p>
<p>Jön a török az Alduna felől nagy sereggel.</p>
<p>Jönnek Ázsiából a honn maradt ős-magyarok, hét vezérrel, hétezer
sátorral újra elfoglalni Attila örökét.</p>
<p>Jön Palmerston az angol flottával; jön Napoleon a franczia
sereggel: nem engedik, hogy Magyarországot elfoglalja a muszka.</p>
<p>Ezeket a híreket természetesen Budán is meghallották.
<span class="pagenum"><a name="Page_258" id=
"Page_258">-258-</a></span></p>
<p>Azaz, hogy bocsánat, Buda nem volt. Az egy romhalmaz volt.
Pestből is hiányzott az egész Dunasor. Nemcsak az új palotasor,
hanem a mi mögötte van: redut, angol királynő és a többi.</p>
<p>Tehát a Neugebäudet akartam mondani. Ott volt az új hatalom
szeme s füle.</p>
<p>Zsandárok már voltak.</p>
<p>A Gellérthegyen még semmi czitadella nem volt: hanem egy őrház
volt felállítva, a honnan éjjel-nappal meg lehetett látni, hogy mi
történik odaalant. A zsandárok folyton czirkáltak az utczákon, az
erdei útakon s hordták a rapportot a rendőrségre.</p>
<p>A Svábhegyen az «óránál» is volt egy rendőrállomás, aztán meg a
«hét ház»-nál.</p>
<p>Egyszer csak hozzák hírűl a zsandárok a rendőrfőnöknek, hogy a
svábhegyi erdők között fölöttébb gyanús tünemények észlelhetők.</p>
<p>Éjjel tíz órakor (októberben akkor már éjjel van) több nap
egymás után rögtön keletkező fény támad a hegyek között, mely több
ízben irányt változtat. Egyszer a Sashegy felé villan, máskor a
Kakukhegy felé: el-eltűnik, meg újra kilobban. Ez valami titkos
jeladás.</p>
<p>Az őrjárat odasiet a fény eredetéhez; de mire odaér, már akkor
nem talál ott semmit.</p>
<p>Itt valami összeesküvés készül.</p>
<p>Bizonyosan a Károlyi-palotát akarják levegőbe robbantani, a hol
Haynau lakik. A mult éjek egyikén megtörtént, hogy az összes
érdemrendeit elrabolták éjszaka a bezárt palotából, a mit két
fegyveres katona őriz.</p>
<p>Az elővigyázati intézkedések azonnal megtétettek.</p>
<p>A czirkáló őrjáratok száma megszaporíttatott, egy előörsi
állomás az «Adliczer»-nél lett felállítva.</p>
<p>Csakhogy az összeesküvőknek mindezekről nagyon jól kellett
értesülve lenniök; mert a bekövetkező éjszakán már nem a Svábhegyen
mutatkozott a rejtélyes <span class="pagenum"><a name="Page_259"
id="Page_259">-259-</a></span> változó fény, hanem a Zugligetben a
«Vajdabércz» alatt. Mire odasiettek, már nem volt ott.</p>
<p>A titkos kémkedés útján ki lett puhatolva, hogy a Svábhegyen
guerillák járnak, s a Mártonhegyen egy ó-kútban kétszáz mázsa lőpor
van elhelyezve.</p>
<p>Az az ó-kút ott volt Rajacsics uramnak az orbánhegyi telkén. A
kutat megtalálták; de a lőpor már akkor nem volt ott. Rajacsics
uram ott volt: de ő nem látott semmit: ő éjjel aludni szokott. Csak
a jó «patriarkális» neve mentette meg, hogy komoly helyre nem
került.</p>
<p>Az azután következő éjjel pedig a titokteljes fény épen az
orránál fogva hurczolta a zsandárokat: egész le a «Farkas-völgybe».
Mikor már azt hitték, hogy utólérik, hirtelen eltűnt, s negyedóra
mulva már a hátuk mögött villant ki megint.</p>
<p>Ez egy rendszeres komplot.</p>
<p>Ezzel szemben magát az üldözést is rendszeresíteni kell.</p>
<p>Minden ház, minden szőlőkunyhó meg lett rakva őrökkel: a kik el
voltak látva tremolázó sípokkal: be lett tanítva a sípjeladás
különböző jelentése, hogy egyszerre minden oldalról
előrohanhassanak, s a czernirozott merénylőnek minden
visszavonulási útját elállhassák.</p>
<p>S mikor aztán már a Svábhegy tökéletesen blokirozva volt, akkor
egyszer csak a rendes órában, kilencz és tíz között, ott látják
kivillanni a rejtélyes világosságot a Sashegy sziklái alatt. Tehát
kívül a czernirozási vonalon: a Gellérthegy közvetlen közelében.
Világos a szándék! A várost szándékoznak megrohanni!</p>
<p>Mire rohamléptekben minden oldalról odasiettek: már akkor megint
nem volt ott se híre, se hamva emberi lénynek.</p>
<p>Kezdett a dolog kisértetessé válni.</p>
<p>Ekkor az a furfangos gondolatja támadt a rendőrség <span class=
"pagenum"><a name="Page_260" id="Page_260">-260-</a></span>
főnökének, hogy hátha <i>lesből</i> lehetne megejteni a veszedelmes
vadat?</p>
<p>A Gellérthegy meg a Sashegy sziklái között vannak holmi odúk,
melyekben két fegyveres férfi meghúzhatja magát. A többiek azalatt
a közel levő villában állhatnak résen, s az első jeladásra
előrohanhatnak.</p>
<p>A vakmerő összeesküvőknek bizonyosan a jövő éjjel ugyanarra a
helyre kell jönniök.</p>
<p>Igen helyes volt a kombináczió!</p>
<p>Az előintézkedések a legnagyobb óvatossággal lettek
végrehajtva.</p>
<p>Mindenki a maga helyén volt.</p>
<p>Már annyit megtudott a rendőrség, hogy a mult éjjel egy
középtermetű férfi settenkedett e tájon, a kinek a kezében valami
hosszúnyelű zászlóforma volt. Az oldalán pedig egy nagy czilindert
vitt, szíjra kötve. Ez bizonyosan az a robbanó petárda, a mivel a
merényletet végre akarják hajtani.</p>
<p>Ezen az estén valamivel tovább kellett várni; mert a hold már
későn ment le, s a fényjeladás rendesen holdnyugta után szokott
bekövetkezni.</p>
<p>Szép csendes őszi éjszaka volt, úgy hogy a denevérek
czinczogását is meg lehetett hallani röptükben. A sziklaodúban
elrejtett két zsandár lélekzését visszafojtva hallgatózott.
Egyszer, a sziklára tett fül közeledő léptek hangját kezdi
észlelni.</p>
<p>Itt jön végre!</p>
<p>Még néhány szívdobogtató percz, s a csillagfénynél láthatóvá
lesz a közeledő férfialak. <i>Karbonári</i> köpenyeg a vállán,
fején <i>kalábriai</i> széles karimáju kalap, kezében valami
hosszúnyelű zászlóforma.</p>
<p>Ide jön egyenesen!</p>
<p>Megáll. Köpenyét félvállra veti, s baljával egy tolvajlámpát
tart a feje fölé, mely vakító fényt vet egy irányban. Fejét
figyelmesen forgatja jobbra-balra, mintha várna valamire.
<span class="pagenum"><a name="Page_261" id=
"Page_261">-261-</a></span></p>
<p>Majd hirtelen nagyokat legyint azzal a hosszúnyelű
zászlóformával.</p>
<p>Ez bizonyosan a jeladás az összeesküvő társaknak.</p>
<p>Ott van az oldalán az a bizonyos ércz czilinder is.</p>
<p>Most egyszerre felhangzik a sípjeladás, a zsandárok előrohannak
rejtekeikből.</p>
<p>– Add meg magad! Hasztalan minden ellenállás!</p>
<p>– Mi tetszik az uraknak? – kérdi egész hidegvérrel a
megtámadott.</p>
<p>– Mit jár ön itt, késő éjjel, tolvajlámpással?</p>
<p>– Én itt éjszakai fogásra járok.</p>
<p>(Németül még merészebben hangzik az: «zum nächtlichen
Fang.»)</p>
<p>– Ahá! <i>Zum nächtlichen Fang!</i> S még nem is igyekszik
eltagadni! Mi van abban a czilinderben ott az oldalán?</p>
<p>– Tessék megnézni.</p>
<p>– Ide vele!</p>
<p>– De óvatosan tessék felnyitni a tetejét!</p>
<p>– Hogy fel ne robbanjon, úgy-e?</p>
<p>– Nem. Hanem hogy a lepkék ki ne repüljenek belőle.</p>
<p>A kit a vitéz zsandárok akkora stratégiai készülettel
szerencsésen elfogtak, az a derék tudós Frivaldszky természetbúvár
volt, a ki tudományos buzgalmában éjjeli sphynxekre és halálfejes
pillékre vadászni járt ki a svábhegyi kastélyából. Az a zászló egy
lepkefogó volt; a czilinder a rovargyüjtő doboz, s a tolvajlámpa a
lepkecsábító fény.</p>
<p>Hanem erről az esetről nem vettek fel protokollumot.</p>
<hr class="chap" />
<p><span class="pagenum"><a name="Page_262" id=
"Page_262">-262-</a></span></p>
<div class="chapter">
<h2>BARAK HAGEB ASSZONYAI.</h2>
</div>
<p>Épen háromszázhatvanöt asszonya volt Barak Hagebnak. Minden
napra egy.</p>
<p>Hogy szökő esztendőben hogy jött ki vele? az titok.</p>
<p>Pedig Barak nem volt valami szultán, bizonyítja a «Hageb»
melléknév, a mi annyit jelent, mint főkamarás.</p>
<p>Ez volt a hivatala Mohammed, Kovarezán szultánja udvaránál.
Barak mint a nagy mongol birodalom követe került oda; Mehemed
gyermek volt még: az özvegy szultána maga is fiatal asszonyság.
Barakra bízták nagyhamar az egész gazdálkodást.</p>
<p>Szépen gazdálkodott!</p>
<p>Ő hozta be azt a reformot, hogy a hadseregnek a zsoldja négy
réz-asperről háromra leszállíttassék.</p>
<p>Azt mondta, hogy a hármas szám szent szám, hárman vannak a
próféták is.</p>
<p>Egyszer a nagyvezér, Dorfur Ali, azt mondá Barak Hagebnak, oda
látogatván hozzá egy csésze kávéra:</p>
<p>– Nagy bolondság tőled ilyen sok asszonyt tartani. Ha nálunk is
az volna a szokás, a mi odakünn a frankoknál, hogy az asszonyt
ingyen adják, de még rá is fizetnek, hát te akkor most gazdagabb
volnál Sapór királynál. De nálunk megfordítva van a világ rendje:
itt pénzen veszik az asszonyt. Te igen sok pénzt elvertél már erre
a czélra. S ha a magad pénzét vernéd el, bánná a dzsin! de az
ország pénzét tékozlod el az <span class="pagenum"><a name=
"Page_263" id="Page_263">-263-</a></span> asszonyaidra: s ez már
baj. A mit te egy asszonyra kiadsz, azon száz lovaskatonát lehetne
kiállítani.</p>
<p>– Hát aztán száz lovas katona okoz-e nekem annyi gyönyörűséget,
mint egy asszony? – Ezt felelte rá Barak Hageb.</p>
<p>Bölcs mondás volt! Nem is tudott rá mit felelni Dorfur Ali. Csak
a nagy szám ellen tett kifogást: minek olyan sok asszony?</p>
<p>– Hiszen azt igen helyeselném, a próféta is helyesli, tudom,
hogy a ki teheti, szerezzen össze a virágos kertjébe mindenféle
virágokat. Vehettél magadnak szőke hajút, fekete hajút, s a mi a
két szín között van, fehér képűt és barna képűt, kék szeműt fekete
hajjal, s fekete szeműt szőke hajjal, sárga színű chinait,
olajszínű malájit, és azokból, a kik a hajukat veresre s a fogaikat
feketére festik; meg a kik az orrukon pereczet húznak keresztül;
ébenfával vetekedő szerecsent; de elég mindenikből egy! Hiszen
Allah szerelmeért, a neveiket sem tudnád elszámlálni az
asszonyaidnak; nem hogy azt meg tudnád mondani, hogy melyiknek mi
hasznát veszed?</p>
<p>– Oh, dehogy nem tudom! – mondá Barak Hageb. – Hallgass reám,
elszámolom sorba. Az <i>Ildibah</i> jóslatokat tud mondani, a mik
az ország sorsának intézésére fölöttébb szükségesek, a
<i>Hafitem</i> ért a bűvészethez s lelkeket tud idézni. A
<i>Narmahál</i> a madarak beszédét érti, úgy, mint én a tiedet. Az
<i>Alpaide</i> meséket tud mondani, a mik képesek egy szultánt
álomba ringatni. A <i>Mahadéri</i> és az <i>Assainte</i> páros
tánczot lejt együtt. Tudod, hogy a bajadér-tánczhoz két alak
szükséges. A <i>Mangora</i> a szultánkenyér készítésének titkát
érti; a <i>San dabah</i> pedig olyan szörbetet készít, hogy még a
bajuszodat is sajnálod megtörülni utána. <i>Via-Hia</i>, a chinai,
úgy tudja a sáskákat viaskodtatni egymással, hogy az szebb minden
háborúnál; az indus <i>Kaika</i> pedig a legvadabb állatot is meg
tudja szelidíteni, hogy még az oroszlán is kocsiba hagyja fogni
magát. A <i>Roxane</i> <span class="pagenum"><a name="Page_264" id=
"Page_264">-264-</a></span> a csillagok járását ismeri s megmondja
a nagy emberek halálának napját. Az <i>Aysha</i> ismeri a titkot, a
mi által a ma reggel elültetett virághagyma estére már kivirágzik.
A <i>Kaika</i> nem szép, inkább rút, de a csömört ki tudja kenni a
hátamból. A szilaj tatár <i>Jorikó</i> gyönyörűn lovagol, s a többi
asszonyokat is mind tanítja lovagolni. Ellenben a tudós
<i>Aburaide</i> a leveleket írja, a miket a tollába mondok arabul,
a <i>Josa</i> az alkoránt olvassa előttem, a <i>Ráchel</i>
zsoltárokat énekel, a <i>Kadigával</i> és <i>Samuzával</i> együtt,
mert tudod, minden énekhez három hang kell. A <i>Jukima</i> a
kötélen tánczolásban remekel; az indus <i>Fibella</i> a
késhajigálásban művésznő; egy nádszálat eltalál közepén a tőre
hegyével tizenkét lépésről. A <i>Borassa</i> a gyógyfüvekhez ért.
Az <i>Aliben</i> aranynyal és tarka selyemmel tud himezni olyan
szőnyegeket és kárpitokat, hogy azokat királyok is irigyelhetnék. A
<i>Rochenora</i> még annál is szebb talitarka táblákat tud mázolni.
A turbánom tekercsét úgy fel nem tudja senki kötni, mint az
<i>Alaciel</i>. S ha valami nevezeteset álmodom, ott van a
<i>Bagdad-Chatun</i>, a ki azt nekem azonnal megmagyarázza. A
Manola gyönyörűségesen játszik hárfán, az <i>Abigaiba</i> a
boraborán, az <i>Abassa</i> a nakorán, a <i>Zebra</i> a tamtamon, a
<i>Kia</i> a csingilingin; a mi mind együtt szép, a hogy tudod. S
aztán a baraczkot meghámozni úgy nem tudja senki, mint a
<i>Sichem</i>.</p>
<p>A nagyvezér csak számlálta először a keze ujjain, aztán meg a
lába ujjain a Barak Hageb asszonyainak a neveit; de a mint azoknak
a száma már átment a harminczasba, megijedt, hogy ott éri az
éjszaka, elmarad az abdesztán-mosakodástól.</p>
<p>– Jól van, jól van! Ne mondd tovább. Szükséges neked mind a
háromszázhatvanöt asszony a háznál, mindnek van valami hasznos
dolga. Igazságod van; de rá vigyázz, hogy ennek az igazságodnak
kárát ne valld egyszer valamikor.</p>
<p>A nagyvezérnek igaza is volt, meg nem is, a hogy a történtek fel
fogják világosítani. <span class="pagenum"><a name="Page_265" id=
"Page_265">-265-</a></span></p>
<p>A Kovarezánnal szomszédos Kermán szultánja, Szidi Ahmed,
megtudva, hogy Mehemed alattvalói milyen nagy elnyomatásban
szenvednek, elhatározá, hogy fel fogja őket szabadítani. A szomszéd
országok panaszait megorvosolni mindenkor kedves kötelességüknek
tartották az uralkodók.</p>
<p>Szidi Ahmed roppant hadsereget gyüjtött erre a czélra. Némely
persa történetírók azt mondják, hogy tízezer harczosa volt, mások
százezerről beszélnek. Alkalmasint középen lesz az igazság,
lehetett neki valami háromszáz testőre, a ki igazi katona volt, a
többi csak rablásra vállalkozó csőcselék. Mielőtt hozzá kezdett
volna, a hadsereg zsoldját négy asperről öt asperre emelte föl, a
mi által leírhatatlan lelkesedést idézett elő.</p>
<p>Ő maga állt a hadsereg élére, s annyi drágakövet rakott fel
magára, hogy a lova alig birta; a mi a mezitlábos harczosok
büszkeségét végtelen emelte. A drága csemegéket tevéken vitette
maga után a saját gyönyörüségére, a mi mindazoknak, a kik az
éhkoppot nyelték, nagy vigasztalására szolgált.</p>
<p>Ezzel szemben Mehemed szultán is nagy hadsereget állított ki.
Mennyi volt a száma? azzal nem szolgálnak a történetírók, csak azt
mondják, hogy kétannyi volt. Maga a nagyvezér, Dorfur Ali, vezette
a sereget.</p>
<p>Az ütközet előtti éjszakán Barak Hageb egyik asszonya, az
Ildibah, jóslatot mondott a madarak repüléséből, megjövendölve,
hogy a Kerman birodalom rövid időn össze fog omlani. A másik
asszony, Roxane pedig megjövendölé a csillagok járásából, hogy a
holnapi napon Szidi Ahmed meg fog halni.</p>
<p>Barak Hageb mind a két jóslatot kihirdette a főváros minden
utczáin, a mi leirhatatlan lelkesedést idézett elő.</p>
<p>Maga is oly nagyon bízott a jóslatok teljesülésében, hogy
nemcsak személyesen kirándult az ütközet színjátékában
gyönyörködni, de még az asszonyait is magával vitte, a kik mind a
legdrágább paripákon ültek, s kikeresve <span class=
"pagenum"><a name="Page_266" id="Page_266">-266-</a></span>
számukra a legjobb nézőhelyet, felállította őket egy kis domb
tetejére.</p>
<p>Az ütközet kora hajnalban kezdődött meg, eget és földet
megreszkettető dob- és trombitaszó mellett. A persa történetírók
szerint a kovarezáni seregnek elesett negyvenötezer embere, míg a
kermáni hadsereg nem vesztett többet három halottnál. A mandzsu
historikus szerint ellenben a kermáni hadseregből harminczháromezer
hullott el hősi halállal, míg a kovarezáni hadseregnek egy papucs
sem maradt le a lábáról.</p>
<p>Itt is megint középen van az igazság. A kovarezáni hadsereg
ugyanis az első nyilzáporra, a mit az ellenség a fejére zúdított, a
hátára vetette a paizsát, dárdáját, s úgy elfutott erdőbe, nádasba,
kukoriczásba, hogy utól nem érte senki. Kinek is volna kedve három
krajczárért kispékeltetni a bőrét? A diadalmaskodó kermáni hadsereg
aztán rohant kirabolni a szerteszét fekvő falvakat: ez levén a
szokott módja az elnyomott népek felszabadításának.</p>
<p>– A próféta szakállára! – kiáltott fel Barak Hageb, mikor az
ütközetnek ezt a kimenetelét látta, – nekem úgy tetszik, mintha
Ildibah jóslata nem egészen teljesülne. A kovarezáni birodalom
omlik ma halomba.</p>
<p>– Még nem ment le a nap! – felelt rá Ildibah. – Fussunk!</p>
<p>Ezt a tanácsot maga is meg tudta volna adni magának Barak
Hageb.</p>
<p>Nem is sokat kérdezősködött a madaraktól, hanem a lova vékonyába
vágta a kengyel vasát, s nyargalt, a merre tág volt előtte a
világ.</p>
<p>Az asszonyai is mind vele futottak.</p>
<p>Szidi Ahmed fülébe is eljutott a híre Barak Hageb mesés
gazdagságának s különösen nagyszerű asszonygyűjteményének. Mikor
vége volt az ütközetnek, a serege fosztogatni széledt; ő maga pedig
a helyett, hogy Kovarezán bástyáit ostromolja, jobbnak látta utána
eredni <span class="pagenum"><a name="Page_267" id=
"Page_267">-267-</a></span> Barak Hagebnak, hogy elvegye tőle a
drága kincseit s a még drágább asszonyait.</p>
<p>Késő estig futott egymás után a két porfelleg: az egyiket Barak
Hageb asszonyai verték fel, a másikat Szidi Ahmed testőr lovasai,
szultánjokkal az élükön.</p>
<p>Alkonyatkor egy nagy bambuszerdőt értek el a menekülők. Itt meg
kellett állaniok, mert azon a sűrűségen nem lehetett lóháton
keresztültörtetni.</p>
<p>– A próféta feleségének a kötényére mondom! – kiálta fel Barak
Hageb, – a te jóslásod is furcsán teljesül, Roxane. Magam leszek a
mai nap halottja, nem Szidi Ahmed.</p>
<p>– Még nem jöttek fel a csillagok! – felelt rá Roxane. – Csak te
pihenj meg a patak mellett s végezd az abdesztán mosakodást, a
többit bízd reánk.</p>
<p>Azzal az asszonyok összeszólalkozva, azt a furfangot művelték,
hogy a lovaik sörényéből bajuszt, szakállt csináltak maguknak;
nagy, fülig csavarintott bajuszt s övig rengő szakállt. Azután a
fiatal bambusznádakból dárdákat metéltek, azoknak a végeire a
tőreiket szúrták fel lándzsahegy gyanánt. Nyílnak elővették a
hajaikba tűzött ezüst nyilakat, a tegez idege kitelt az
összesodrott lófarkakból. Mire Barak Hageb az esteli imádkozásból
előkerült, egy egész hadsereg állt előtte szakállas vitézekből.
Maga is megszeppent, olyan rettenetesek voltak.</p>
<p>A tatár Joriko s az indus Zibella álltak a sereg élén s ők
kommandéroztak, s megtörtént az a nagy csoda a világon, hogy egyik
asszony engedelmeskedett a másiknak.</p>
<p>A seregüket háromfelé oszták. A derékhadat az erdő szélében
állították fel csatarendbe, a másik két csapatot elrejtették a
mellékbozótokban.</p>
<p>Így várták be az üldözőket.</p>
<p>A mint Szidi Ahmed megpillantá a csatarendben álló marczona
alakokat, azokkal a nyeregkápát verő szakállakkal, <span class=
"pagenum"><a name="Page_268" id="Page_268">-268-</a></span> bizony
megrezzent a szíve. Ezek emberek a talpukon.</p>
<p>S akkor egyszerre előrugtat azoknak a sorából a legdélczegebb
dalia, s erős, mély hangon oda kiált:</p>
<p>– Hej, te, Szidi Ahmed, ha van lelked, szállj ki ellenem egy
kelevéz-hajításra!</p>
<p>S azzal odarugtat a fenyérre vakmerően, a feje fölött pergetve
az ujjai közt a hajító dárdát. Zibella volt az, a késhajigáló
bajadér.</p>
<p>Már csak Szidi Ahmed is kénytelen volt szembemenni a kihivó
vitézzel.</p>
<p>Az pedig, a mint egy hajtásnyira jutottak egymáshoz, úgy röpíté
a kelevézét Szidi Ahmedre, hogy a rezgő bambusz-szál a kés hegyét
annak a homlokába fúrta. A szultán lefordult a nyergéből
egyszerre.</p>
<p>Akkor a szemben álló phalanx sorlövést adott a testőrseregre, az
ezüst nyilakkal. Az ezüst nyíl pedig veszedelmes fegyver; nagyon
messze elhord s nagyon czélba talál. Abban a pillanatban a bozótban
elrejtett csapatok is kitörtek kétfelől nagy robogással; Jorikó, a
szilaj tatár amazon, a nyergébe állva vezette csapatját, a hogy a
murtirigátorok szokták, a kik nem ülve, de állva vágtatnak a ló
hátán a csatába.</p>
<p>De a kermáni testőrök se vették tréfára a dolgot. Öt krajczár
szép pénz, de biz annyiért sincs kedve az embernek a bőrét
kilyukasztatni; hátukra kapták a paizsaikat s ott hagyták a
szultánt a földön, maguk pedig szaladtak visszafelé, hogy a lovak
hasa érte a füvet futtában, s tele torokkal ordíták a világba:</p>
<p>– Jönnek a tatárok! Itt a karkimiaiak! Nyakunkon a
murtirigátorok! Tízezer, húszezer, százezer óriás érkezett Barak
Hageb segítségére! Tüzet fújnak az orrlikaikon s menykövekkel
lövöldöznek!</p>
<p>Ekkor aztán a kermániak futottak a bozótba s a kovarezániak
jöttek elő a kukoriczából.</p>
<p>– Látod-e, – mondá Roxane Barak Hagebnak, – <span class=
"pagenum"><a name="Page_269" id="Page_269">-269-</a></span> az én
jóslatom teljesült. Ime, Szidi Ahmed itt fekszik előtted
halottan.</p>
<p>– De még az enyém is teljesülni fog, – mondá Ildibah, – mert a
kermáni birodalom össze fog omlani. Megyünk Kermánba.</p>
<p>S azzal levágták az elesett szultán fejét, dárdára szúrták, s
ezzel a diadaljellel indultak útnak Kermánnak. Útközben egész
seregre szaporodott számuk. A szétfutott harczi nép mind odacsődült
hozzájok, bosszútól fellelkesülve, a kermániak pedig önkényt kaput
nyitottak előttök: kisült, hogy ők még keservesebben el voltak
nyomva, mint a kovarezániak. Hálákat adtak Allahnak, hogy Szidi
Ahmedtől megszabadítá őket, s kikiáltották Barak Hagebet
szultánjuknak.</p>
<p>Így ment teljesedésbe Ildibah jóslata.</p>
<p>E csodálatos és csaknem hihetetlen nagy diadal után maga körül
gyüjté az asszonyait Barak Hageb s így szólt hozzájuk:</p>
<p>– Ti dicsőséges asszonyok! A kiknek én köszönhetem az életemet,
s a mi több az életnél, dicsőséges hírnevemet, s a mi a dicsőségnél
is több, országomat: – kérjetek tőlem bárminő jutalmat, Allahra
fogadom: ha van ezen a világon az, a mit kivántok, megadom ti
néktek.</p>
<p>És ekkor előállt a dicső Zibella, a ki Szidi Ahmedet megölte, s
a többiek nevében így szólt:</p>
<p>– Valóban nagy jutalmat érdemlünk tetőled, a te asszonyaid; mert
úgy küzdöttünk melletted, mint férfiak; jobban, mint férfiak. Azért
nem kivánunk tőled kevesebbet, mint hogy add meg a szabadságunkat,
s a te országodban legyen oly szabad az asszony, miként a
férfi.</p>
<p>Barak Hagebnak két nehéz könycsepp gördült végig az orczáján, a
mikor e szót hallá.</p>
<p>– Olyan dolgot kértél, a mi van és még sincs ezen a világon, –
mondá Zibellának. – De én megfogadtam <span class=
"pagenum"><a name="Page_270" id="Page_270">-270-</a></span>
Allahra, hogy megadom. Legyen hát Kermánban olyan szabad az
asszony, mint a férfi, s Barak Hageb asszonyai hirdessék legelébb,
hogy ezt ők vívták ki!</p>
<p>Ezzel az egy szóval úgy meg volt nyerve a nép szíve Barak Hageb
számára, hogy senki többé a szomszéd uralkodók közül meg nem merte
támadni a trónján, sőt valamennyien mind siettek neki kinálni a
nőnemen levő rokonaikat feleségül. Maga Kovarezán szultánja, az
egykori ura Barak Hagebnak, Mehemed, követséget küldött hozzá s
felajánlá neki, hogy válaszszon a hat húga és nénje közül tetszése
szerint feleséget.</p>
<p>Erre azt mondta Barak Hageb:</p>
<p>– Én nem választok sem a húgaid, sem a nénéid közül: mert nekem
nem boldogságra, hanem bölcseségre van szükségem. – Hanem ha
atyafiságra akarsz velem lépni, add nekem feleségül az anyádat!</p>
<p>És elvette feleségül Mehemed szultánnak az anyját, a bölcs és
jószívű Hakinát. S a háromszázhatvanöt asszony után beérte ezzel az
egygyel.</p>
<p>S minden nemzet történetírói azt jegyzék fel róla, hogy bölcs és
népáldotta uralkodó lett belőle, ő alapította meg a koraszethai
dinasztiát.</p>
<p>Történt mindez 1234-ben, a Hedsira 612-ik esztendejében.</p>
<hr class="chap" />
<p><span class="pagenum"><a name="Page_271" id=
"Page_271">-271-</a></span></p>
<div class="chapter">
<h2>A HALBERSTADTI ÁDÁM.</h2>
</div>
<p>A boldog hajdankorban nagy czeremóniákkal járó ünnep volt a
hamvazó szerda.</p>
<p>A kik jártasok a régi írásokban, azok tudni fogják, hogy ezt az
ünnepet a nagy-szombati zsinatban szerzé Gergely püspök, a kinek
«Nagy» melléknév adatott, s ugyanezt később az agathai concilium
szabályozá.</p>
<p>A megszentelt hamu készítődött azokból a pálmaágakból, a
melyekkel előtte való év virágvasárnapján a templomok
feldíszíttettek, s a másik év hushagyóján elégettetének.</p>
<p>Ezzel a hamuval hinték be a hivők fejeit hamvazó szerdán, annak
a jelképezéseül, hogy mindnyájan por és hamu vagyunk, tehát
magunkat megalázzuk.</p>
<p>Egy ilyen hamvazásról érdekes adatot találunk Heortokratesben,
egy magyar nyelven iródott kétszáz esztendős krónikában.</p>
<p>«Az nyolczadik Bonifácius R. P. mikor az hamvakat hintené az
emberek fejekre: eleibe mégyen az génuai Püspök, akki az Pápa
ellenségeivel, az Ghibellinusokkal tartott; az Pápa az egész fazék
hamvat az szeme közzé öntötte s az fazokat is fejéhez ütötte, ezt
mondván: «Memento tu, quod Ghibellinus es, et cum Ghibellinis in
cinerem reverteris. (Jusson eszedbe, hogy gibellinus vagy s a
gibellinusokkal együtt hamuvá fogsz lenni.)»</p>
<p>Halberstadt városában a hamvazó szerdai czeremónia egy különös
népszokással volt összekötve. Kikeresték a <span class=
"pagenum"><a name="Page_272" id="Page_272">-272-</a></span>
városban azt az embert, a ki a közvélemény szerint a leggonoszabb
életünek volt megbélyegezve. Ezt a czégéres bűnöst azután hamvazó
szerdán, zsákba öltöztetve, mezítláb, lefátyolozott arczczal, a
templomba vonszolták. Ott a pap behintette a nagy bűnöst hamuval, s
a templomszolgák által kiüzette a templomból, ájtatos éneklés
között. Ennek a nyomorult bűnösnek aztán az egész nagybőjt alatt az
utczán kellett kóborolnia, sehol egy házba is be nem eresztették,
ha éjjel lett, ha eső esett, a kapumélyedésekben húzhatta meg
magát, s élelmét a házak elé kiöntött konyhahulladékokban
kereshette. Keserves életmód volt.</p>
<p>Virágvasárnapján azután a penitencziáját kiszenvedett bűnöst
ismét visszavitték a templomba, megmosdatták, olajjal megkenték, a
püspök megáldotta, megszentelte, hófehér kantust adott rá s
elnevezte «Ádám»-nak. És azontúl becsületes embernek tartotta
mindenki.</p>
<p>Ez, meg kell vallani, igen szép szokás volt.</p>
<p>Megszabadulhatott azonban a kipéczézett bűnös a negyven napnál
hamarább is a penitencziától, ha sikerült neki egy magánál még
nagyobb bűnöst fölfedezni és följelenteni; akkor ez vette át az
örökséget «cum benificio inventarii» s folytatta a vezeklést.</p>
<p>Ez eleinte nagyon jó dolog volt; mert ilyenformán a gonosztevők
egymást árulgatták be. Hanem időjártával, e szigorú bünhödés
mellett, annyira elment a kedvük a halberstadtiaknak mindenféle
czégéres bűn elkövetésétől, hogy lámpással sem találtak olyan
embert, a kit gonosztevőnek lehetett volna nevezni: pedig már a
tízparancsolatot is kiegészítették százparancsolattá: például azt,
hogy «tiszteljed a te atyádat és anyádat» kibővítve ekképen: «és a
te ipadat és napadat, körösztapádat és körösztanyádat, a czéhbeli
atyamesteredet és az árvák atyját és a város atyáit, nemkülönben a
dajkákat, a kik anyákat helyettesítenek: mind tiszteljed!» De hát
ezt is megtartották. <span class="pagenum"><a name="Page_273" id=
"Page_273">-273-</a></span></p>
<p>Így történt, hogy az 1666-ik esztendőben Halberstadt városában
nem akadt már ember, a kin a hagyományos czeremóniát végrehajtsák.
Papok, kurátorok, törvénybirák hasztalan járták sorba a házakat,
nem találtak olyan embert, a ki abban az esztendőben valamit vétett
volna.</p>
<p>Végre maga a főbiró, Maykäfer Klausz uram bukkant egy
gonosztevőre, a kinek a neve volt Engelschuld Fridolin: az ő
házával épen átellenben lakó fiatal aranyhimző.</p>
<p>Az elkövetett bűn pedig az volt, hogy az aranyhimző reggelenkint
a háza legfelső ablakának a hidjára kenyérmorzsákat hintett a
verebek számára.</p>
<p>Tudni kell az előzményeket! Halberstadt városának nem volt olyan
kegyetlen ellensége, olyan gyülöletre méltó zsarnoka több, mint a
veréb. Ez az irtóztató állat mindenütt feleszi a borsóföldekről az
elvetett magot: csúffá teszi a kölest bugájában; megháborítja
lármájával a köznyugodalmat s a tisztaságot épen nem kedveli. A hol
eszébe jut! Egyszer épen a főbiró úrnak az orra hegyére. Máskor meg
a tanácsházban, a protokollumba, a neve alá, a Locus Sigilli
helyett! – No már ezzel csak elég van mondva.</p>
<p>A miért is kiszegeztetett a város kapuira az a rendelete az
érdemes várostanácsnak, miszerint a verebeket mindenütt szét kell
lőni, szét kell tépni, szét kell gázolni, vagy a hogy eredetiben
hangzik: «Die Spätzle allenthalbe verschiesse, verreisse,
vertrete!»</p>
<p>S ime, egy gonosztevő még arra mer vetemedni, hogy a kiátkozott
szörnyetegeknek kenyérmorzsát hint az ablakhidjára, hogy jobban
odaszokjanak! épen a főbiró lakásával szemben!</p>
<p>Rögtön érte mentek: kötelet vetettek a nyakára. Nem tagadhatta.
Tanu volt rá a Wassersauf Wolfgang, az órás, a ki korán reggel
szokott felmenni a városház tornyába, hogy a toronyórát felhúzza:
onnan látta meg ezt a vérlázító bűntényt. <span class=
"pagenum"><a name="Page_274" id="Page_274">-274-</a></span></p>
<p>– Miért cselekedted ezt, Fridolin? – horkantott a bűnösre a
főbiró.</p>
<p>De az megtagadta a választ, ha mingyárt a spanyol csizmával
fognák is vallatóra.</p>
<p>Minthogy pedig a hamvazó szerdai gonosztevőt kimélni kell; mert
arra mulhatatlan szükség van a szent czeremóniánál, annálfogva a
kínvallatás elmaradt. Elég volt, hogy a bűn konstatáltatott, a reus
által agnoskáltatott: ezen az alapon konvinkáltatott,
kondamnáltatott és egzekváltatott. Hamvazó szerdán már ő volt az
«Ádám» Halberstadtban, a kinek mezitláb, zsákruhában kellett
kódorogni az utczán s lesni, hogy mikor öntenek ki az irgalmas
lelkek a konyhaablakon egy kis zöldséget, vagy kenyérhéjat. A saját
házába sem volt szabad belépnie.</p>
<p>– Megálljatok csak! – henczegett Engelschuld Fridolin. – Majd
fogok én magam helyett nálamnál nagyobb gonosztevőt, a ki tovább
viselje az «Ádám» nevet.</p>
<p>A históriai igazság kedvéért ugyanis meg kell említenünk, hogy
bizonyára Halberstadtban is szokás volt mind a tíz parancsolat
ellen véteni; de csak úgy, hogy senki meg ne tudja.</p>
<p>Ennek a konstatálása után felvilágosítandó mind az elkövetett
bűn, mind a makacs tagadás Engelschuld Fridolin részéről.</p>
<p>Biró uramnak, Maykäfer Klausznak, volt egy szép leánya, Berta, a
kinek az ablaka épen szembe nyilt Fridolin ablakával: az emeleten
volt mind a kettő, a csúcsba menő eresz alatt.</p>
<p>Fridolin szerelmes volt Bertába, s a leány is hajlandóságot
érzett iránta, ámbár a halberstadti szigorú erkölcsi rend mellett
egymással szóváltásba elegyedniök nem is volt lehetséges. De néma
jelekkel mégis kifejezhették érzelmeiket egymás iránt.</p>
<p>Ezek a néma jelek abból álltak, hogy korán reggel Berta és
Fridolin kinyiták az átellenes ablakaikat s mind <span class=
"pagenum"><a name="Page_275" id="Page_275">-275-</a></span> a
ketten kenyérmorzsákat hintének az ablak kiálló hidjára. Azokra
aztán odarepültek a verebek. A verebeknek pedig az a szokásuk, hogy
a mint egy morzsát elkapnak, azzal gyorsan tovarepülnek.
Ilyenformán a Fridolin ablakából a Bertáéba, a Bertáéból a
Fridolinéba repkedtek át a madárkák, s minthogy a verebeknek
szokásuk a csiripelés: a szerelmesek pedig értenek a madarak
nyelvén, ilyenformán küldözték egymásnak az izeneteiket naponkint:
télen még inkább, mint nyáron.</p>
<p>Észrevette azonban ezt a tilalmas játékot a biró felesége,
Anzelma asszony, Bertának a mostoha anyja. A biróné maga is szép
asszony volt és fiatal.</p>
<p>Fridolinnak tisztességes szándékai voltak Berta leányasszony
iránt s azokat a susogó asszony által intimáltatta is a biróéknál:
nőül kivánja hazavezetni Bertát.</p>
<p>De Anzelma asszony hallani sem akart erről az összeköttetésről.
Ő a mostoha leányának magas állásu férjet keresett. A toronyórásnak
az állása már csak elég magas! Wassersauf Wolfgang volt a biróné
választottja.</p>
<p>Ennek pedig az volt az igazi oka, hogy a szép Anzelma asszony
maga volt szerelmes az órásba, s oda spekulált, hogy ha Wolfgang
elveszi Bertát, akkor mindennap eljárhat a házhoz. No de jobb nem
űzni-fűzni tovább ezt a dolgot.</p>
<p>Ezért kellett annak a kegyetlen dekretumnak megszületni az egész
verébnemzetség ellen!</p>
<p>S miután a dekretum megvolt: azt respektálni és effektuálni is
kellett. A városházán minden behozott verébfejért egy pfifferlinget
fizettek, a mit magyarosan «fitying»-nek hivnak.</p>
<p>Berta leányasszonynak az ablakát pedig biró uram lepecsételte,
hogy azt a leánya ki ne nyithassa, a tilalom megszegése végett.</p>
<p>Ekkor aztán a szegény verebek hasztalan pipegtek, csiripeltek
Berta ablakhídján: kopogtathatták kis csőreikkel <span class=
"pagenum"><a name="Page_276" id="Page_276">-276-</a></span> a
buczenscheibeneket. Nem kaptak több kenyérmorzsát.</p>
<p>Itt tünt azután ki a hű szerető szív állhatatossága a maga egész
nagyságában! Ha az imádott leány nem etethette meg többé a kedves
izenethordó madárkákat: a szerető ifjú daczolt merészen a
tilalommal, s a törvény daczára, kenyérmorzsákat hintett az
ablakhidján könyörgő verebeknek.</p>
<p>Így azután egészen érthetővé lesz a történet.</p>
<p>Az órás rajtakapta a törvénysértésen az aranyhimzőt: azt
elcsipték, elitélték, hamut szórtak a fejére: kiénekelték a
templomból, megtették Ádámnak. Ennek az Ádámnak aztán a biró
leányát nem adják Éva-képen. Ez természetes!</p>
<p>A halberstadti Ádámnak az egész nagybőjt alatt az utczán volt a
helye. Akárhol járt, távolból két fogdmeg kisérte, arra vigyázva,
hogy valami irgalmas lélek fel ne nyissa előtte az ajtaját.</p>
<p>Fridolin azonban rajta volt, hogy minél előbb lerázza a válláról
azt a dicsőséget s átruházza magánál nagyobb gonosztevőre.</p>
<p>Egész éjjel ott ólálkodott a biró háza körül. A biróné ablaka
földszint volt s azt egy kis ágaskodással könnyen el lehetett
érni.</p>
<p>Fridolin letépett egy csomó vad sóskát a templom mellől, a mely
növény legelébb szokott kibújni a földből tavaszszal, s annak a
nedvével bekente az üvegkarikákat a bíróné ablakán. Azok különben
is zöldek lévén, a vad sóska nedve nem tett nagy különbséget.</p>
<p>Akkor aztán meghúzta magát a városi wahrzeichen árnyékában.</p>
<p>A mint az óra hajnali négyet ütött, közeledett a piacz felől az
ő embere. Köpenyeg volt rajta, lámpás volt a kezében.</p>
<p>Mikor a biróné ablaka elé ért, letette a lámpást a kőre,
betakarta a köpönyegével. <span class="pagenum"><a name="Page_277"
id="Page_277">-277-</a></span></p>
<p>Azzal bekopogtatott az ablakon.</p>
<p>A szép Anzelma is megjelent: aztán súgtak, búgtak: nem tudni,
hogy mit; de az bizonyos, hogy utoljára megcsókolták egymást az
ablaküvegen keresztül.</p>
<p>Ekkor aztán előrontott a rejtekéből Fridolin, nagy
kiabálással.</p>
<p>– Itt van a nagy gonosztevő la!</p>
<p>Wolfgang megijedt, elfutott, ott hagyott lámpást,
köpönyeget.</p>
<p>– Fogjátok meg! Itt a nagyobb gonosztevő! – kiabált utána
szaladva Fridolin, – a bakterek szerencsésen elcsipték
Wolfgangot.</p>
<p>– Ez az igazi gonosztevő, né! Megcsókolta a birónét az
ablaküvegen keresztül.</p>
<p>Az órás tagadni akarta a bűntényt.</p>
<p>– Nem igaz.</p>
<p>– De biz igaz. Most is zöld a szád a sóskalétől, a mivel az
ablakot bekentem.</p>
<p>Ezt csakugyan konstatálták a törvény őrei: zöld volt a szája az
órásnak.</p>
<p>– Ezért volt hát olyan savanyú ez a csók! Máskor édesnek
éreztem.</p>
<p>A Wolfgangot aztán vitték egyenesen a biróhoz: s Maykäfer Klausz
uram abba a kényszerhelyzetbe jutott, hogy az egyik gonosztevőt, a
ki azért lett elitélve, mert a verebeket táplálta, fel kellett
oldania s helyette a sokkal nagyobb gonosztevőt megtennie
Halberstadti Ádámnak; mert az már csakugyan nagy gonosztett: a
birónét megcsókolni üvegen keresztül.</p>
<p>Wassersauf Wolfgang aztán le is bünhödte a hátralevő napokat
Palmarum vasárnapig.</p>
<p>S minthogy az «Ádám»-nak nem lehet Évája a biró lánya Berta,
annálfogva mégis csak a Fridolinhoz adták feleségül.</p>
<p>Hogy a verebek fel lettek-e oldva az interdiktum alól? Arról már
nem szól a krónika.</p>
<hr class="chap" />
<p><span class="pagenum"><a name="Page_278" id=
"Page_278">-278-</a></span></p>
<div class="chapter">
<h2>AZ ALBUM-LEGYEZŐ.</h2>
</div>
<p>Bangisa Berti egyike volt a leghirhedettebb képviselőknek.
Nemcsak a Sándor-utczai barak-palotában képviselte a kerületét, de
Ős-Budavárában és a lágymányosi Konstantinápolyban is
megfelelően.</p>
<p>A veje volt Kabolyapolyánai Bencze, szintén igen híres ügyvéd, a
ki a kriminális védelmezésben excellált kiválólag.</p>
<p>Minthogy Bertinek veje volt, tehát leányának is kellett lenni,
azt meg úgy hívták, hogy Milagrida. Valami híres énekesnőről ragadt
rá ez a név.</p>
<p>Milagrida, mikor gyengéd volt, az apjának azt mondta, hogy
«papa», a férjnek pedig azt, hogy «pubi». Elég jó volt az
nekik.</p>
<p>Egyszer kap a postával a papa egy hosszú katulyát, felbontja,
talál benne egy legyezőt – santal-fából. A santal-fának olyan jó
illata van, a mi hasonlít a bűzhöz.</p>
<p>Irás is volt a katulyában: rózsaszín levélke, melyben Zoraide
kisasszony esedezik, hogy a nagynevű honatya kegyeskedjék valami
emlékmondatot irni a legyezőjének egy faczér lapjára, a mi őtet
végtelen boldoggá fogja tenni.</p>
<p>Ha már az embert olyan szépen kérik: miért ne tenné meg? Berti
papa nem volt fukar szép hölgyek irányában, kivált mikor csak
frázisokról volt szó. De azokat is szerette a klasszikusoktól
kölcsönözni. <span class="pagenum"><a name="Page_279" id=
"Page_279">-279-</a></span></p>
<p>Zoraide? Ez török név, ennek valami törököset kell a legyezőjére
irni.</p>
<p>Melyik magyar poéta irt török dolgot? Vörösmarty. Itt van a
könyvtárban. Berti papa előkeresi Szilágyi és Hajmási balladáját s
kiirja belőle a legyezőlapra ezt a sokat jelentő mondatot:</p>
<div class="poem">
<div class="stanza"><span class="i0">Török virág, magyar
kebel:<br /></span> <span class="i0">Ez hő, az rajta hervad
el.<br /></span></div>
</div>
<p>Ennél jobbat nem is kivánhat magának egy török kisasszony.</p>
<p>Néhány nap mulva Bencze úr kap egy hosszú papirtokot a postával;
felbontja: egy legyezőt talál benne santal-fából; megharagszik,
ettől semmi sportula nem jár! Hanem a mint szétnyitja, egyszerre
Berti papának a manupropriája tünik a szemébe.</p>
<p>No, ha már Berti papa irt emlékmondatot ennek a hölgynek a
legyezőjére, akkor ennek nagyon megkülönböztetett hölgynek kell
lenni. Zoraide! Ez török név! Kövessük a papa nyomdokait. Hol az a
Vörösmarty? Hogy mondja Szilágyi?</p>
<div class="poem">
<div class="stanza"><span class="i0">Rabság! Nehéz láncz! Hős
karom,<br /></span> <span class="i0">Miért nem vagy te
szabadon?!<br /></span></div>
</div>
<p>(Ez már csak elég szimbolisztikus frázis egy feleséges
embertől.)</p>
<p>No hát ezzel vége van a dolognak. Ki az ördög gondolna arra
többet, hogy mit irt valakinek az albumába, vagy a legyezőjébe?</p>
<p>Hanem egyszer nagy ünnepség támad; Milagrida asszonyságot
ráveszik a barátnői, hogy hölgytársaságban, csupa merő asszonyokkal
menjen el – korhelykedni Ős-Budába vagy Konstantinápolyba. Ártatlan
tréfa az.</p>
<p>Lefoglalnak egy asztalt maguknak, a podiumhoz közel, a melyen az
excentrique diva, a szép Zoraide, járja a <span class=
"pagenum"><a name="Page_280" id="Page_280">-280-</a></span>
bajadér-tánczot, s énekli az <i>abelére</i> nótát, a melyből az
<i>asszonyok</i> nem értenek semmit.</p>
<p>A bűbájos <i>alme</i>, a mikor énekel, a legyezőjével hűsöli az
arczát és a keblét; mikor pedig tánczba kerekedik, a csengős dobot
kezébe kapva, odadobja legyezőjét az asztalra.</p>
<p>Ha férfiak ülnek az asztalnál, azok bizonyára a tánczot nézik,
ha nők: a legyezőt, a tele irottat.</p>
<p>Az ismerős vonásokban pedig csodás vonzóerő van.</p>
<p>Milagrida első tekintetre rátalál a papa és a pubi
emlékmondataira, nem is adja ki többet a legyezőt a kezéből, olyan
melege lesz.</p>
<p>Másnap az ebédnél egy kis könnyű migrain teszi szótalanná
Milagridát.</p>
<p>A papa, a pubi mindent elkövetnek, hogy megszólalásra birják.
Hogy mulatott tegnap – a barátnőivel?</p>
<p>Egyszer aztán megszólal:</p>
<p>– Ugyan, édes papa, mikor irtad te azt a verset, hogy «Török
virág, magyar kebel, ez hő, az rajta hervad el?»</p>
<p>– Én? Soha életemben semmiféle verset nem irtam.</p>
<p>– Hát te, pubi, mit értesz az alatt, hogy «Rabság, nehéz láncz,
hős karom, miért nem vagy te szabadon?»</p>
<p>– Én? Én csak annak a folytatását irtam oda, a mit a papa
elkezdett.</p>
<p>Notabene: ez van elől, az van hátul.</p>
<p>Milagrida okos nő volt; elfeledte Zoraidet is, meg a migraint
is.</p>
<p>Tanulság ebből, urak, az, hogy ismeretlen hölgyek
album-legyezőire ne firkáljanak emlékmondatokat.</p>
<hr class="chap" />
<p><span class="pagenum"><a name="Page_281" id=
"Page_281">-281-</a></span></p>
<div class="chapter">
<h2>KINEK VOLT HÁT IGAZA?</h2>
</div>
<p>Volt egyszer egy ismerősöm, a kinek az a rossz szokása, vagy
elve, vagy nem tudom én mije volt, hogy mindennek a rosszát
szerezte meg. Mindenből, a minek már meg kellett lenni, válogatva
válogatta ki a legeslegsilányabbat. Igy például volt neki egy szép
tágas kertje; abban nem volt egyéb, mint bodzafa.</p>
<p>– Ugyan mit csinálsz ezzel a sok bodzafával? Miért nem ültetsz
helyébe körtét, almát, mikor az szintúgy elférne?</p>
<p>– Hm, ha gyümölcsfát ültetek, féreg lerágja, elfagy, szél
leveri, tolvajok ellopják, ezer boszúságom lesz vele; de a bodzát
bánom is én, akármi éri: ha van valami állat, a mi megeszi, tessék
neki a zöld hajtásától kezdve a fekete bogyójáig. Legalább nem
aggódom miatta. Aztán ez is zöld.</p>
<p>– No, abban igazad van.</p>
<p>Azután volt neki két rossz, de igen rossz lova; az ott legelt az
árvacsalán és labodabozót közt, s mindig tele volt a sörénye
bojtorjánnal.</p>
<p>– De ugyan, ha már lovat tartasz, miért nem szerzesz valami
olyan négylábú állatot, a mi hegynek fel is tudja húzni a szekeret,
nemcsak lefelé?</p>
<p>– Hm. Ha jó lovat tartok, annak zabot kell vennem; azért a
kocsissal kell veszekednem, ha a zabot ellopja, ha a lovat meg nem
keféli; azt féltenem kell, hogy valami baj ne érje; – ezeket pedig
kicsapom a gyepre, <span class="pagenum"><a name="Page_282" id=
"Page_282">-282-</a></span> nem kérdem, mit esznek? S a mikor
meghalnak, épen annyit ér a bőrük, mint így mindenestül érnek.
Aztán az is odavisz, a hova a jó ló.</p>
<p>– No, abban igazad van.</p>
<p>Azután rettenetes rossz ételeket főzetett otthon. Én nem is
hallottam hírét olyan dolgoknak, a milyenek az ő asztalára
kerültek.</p>
<p>– De ugyan, kérlek, nem tudsz magadnak jobb szakácsnét fogadni?
Hiszen alumnista-diákkorodban nem traktáltak így, mint mostan.</p>
<p>– Hm. Látod: ha az ember jól főzet, nem győz jóllakni; ha pedig
rosszul főzet, akkor nagyon hamar jóllakik. Aztán utoljára csak az
a kérdés, hogy jóllakjék az ember.</p>
<p>– No, abban igazad van.</p>
<p>Egyszer pedig megházasodott. Nem tudja azt senki, honnan birta
előkeresni, mely országban fedezte fel, elég az hozzá, hogy talált
ő magának egy olyan fehércselédet, a kit bizony már a legnagyobb
udvariasság mellett sem lehet a szép nemhez sorozni.</p>
<p>– Nem szólok, kedves barátom, a dolgodba; mert az izlés
csakugyan különféle, s aztán a szerelem azért vak, hogy a
bagolyfejű pillangónak is akadjon párja: hanem ugyebár olyan
országból hoztad ezt, a hol az emberek minden esztendőben uj bőrt
kapnak?</p>
<p>– Hm. Látod, ha szép asszonyt veszek, az majd piperézi magát,
czifrálkodik, annak udvarlói akadnak, féltenem kell; abba nagyon
beleszeretek, bolondja leszek, az majd semmi után sem lát, mert
kikap rajtam; míg ezt nem féltem sem attól, hogy a nap elsüti, sem
attól, hogy gavallérok elszeretik, sem attól, hogy bálba
kivánkozik. S aztán utoljára is csak annyira megyek vele, mint
valami szép asszonynyal.</p>
<p>– No, abban is igazad van.</p>
<p>Egyszer azután az én jámbor ismerősöm felesége megszökött tőle,
nem ugyan valami gavallérral, hanem <span class="pagenum"><a name=
"Page_283" id="Page_283">-283-</a></span> a tulajdon kocsisával, a
tulajdon rossz lovain. Ez eddig jó. Hanem az első statión
megdöglött az egyik rossz ló, a másik elvitte még őket egy darabig,
a míg hegy nem következett, ott megállt és nem ment tovább; a
kocsis-seladon aztán tovább szökött – magában, meg az ura
csizmájában «gyalog». Ariadne pedig magába szállt s visszahajtott
az egy lóval barátom uramhoz. Ez volt aztán a kétségbeejtő.</p>
<p>– Látod, ha olyan rosszul nem főzettél volna, a feleséged nem
lakott volna olyan hamar jól, s nem szökött volna meg tőled.</p>
<p>– Hm, abban igazad van.</p>
<p>– Ha szebb asszonyt vettél volna, nem szökött volna meg a
kocsisoddal, hanem valami gavallérral.</p>
<p>– Hm, abban igazad van.</p>
<p>– Ha jobb lovakat tartottál volna, elment volna tőled végképen,
s nem jött volna megint vissza.</p>
<p>– Hm, abban is igazad van.</p>
<p>– És most, hogyha gyümölcsfák volnának itt a kertedbe ültetve,
valamelyikre felakaszthatnád magadat.</p>
<p>– Hm. – Bizony – abban is igazad van.</p>
<p>– Látod, hogy mégis nekem van igazam.</p>
<hr class="chap" />
<p><span class="pagenum"><a name="Page_284" id=
"Page_284">-284-</a></span></p>
<div class="chapter">
<h2>A HARMADIK ÜNNEPNAP.</h2>
</div>
<p class="center">(Korrajz.)</p>
<p>Hajdanában az én híveimnél az a szokás divott, hogy a sátoros
ünnepeket három egymásutáni napon ülték meg. (Így hívták a
husvétet, pünkösdöt és a karácsonyt, vasárnapon kezdték, kedden
végezték.) Nagy volt ő náluk a buzgóság, valóban lélekemelő is
volt, mikor a nagy ünnepnapokon a zsúfolásig megtelt templomban az
az ezer meg ezer ezüst gombos, mentekötős férfisereg rázendíté a
zsoltárt: «Mint a szép, híves patakra – A szarvas kivánkozik», hogy
a mennyezet repedezett a hatalmas összhangtól, a mit az orgonaszó
vezetett. Azután következett a prédikáczió, mely annál szebb volt,
mentül hosszabb volt. A prédikáczió után jött sorra a hitoktatás,
melyet a szentírásból a káplán olvasott fel. A prédikáczió a
nagytiszteletű esperes, vagy épen a főtisztelendő szuperintendens
úr munkája volt: a bibliai felolvasás alatt járultak a hívek,
legelől a presbiterek, az úr asztala elé, átvenni a kenyérben és
borban a vallás szent jelvényeit, a miket két pap osztogatott.
Azután kiki újból helyére ült s szépen végigvárta, míg a férfiak
ezrei után a nők is sorba járultak az Úr asztala elé, s olyan
goromba ember nem támadt, a ki elébb elhagyta volna a
szentegyházat, míg a két pap az úrvacsorájában az utolsó
koldús-csapatot is nem részesítette. Azalatt folyvást énekeltek:
«Perelj, Uram perlőimmel!» (A miben nem kell semmi vonatkozást
<span class="pagenum"><a name="Page_285" id=
"Page_285">-285-</a></span> keresni a mi házi dorombjainkra, az
asszonyi népre. Annyi esze Dávid királynak is volt, hogy az
asszonyokkal való perlekedéssel nem alkalmatlankodott a
Zebaóthnak.)</p>
<p>Délután prédikált a második tiszteletes, felolvasott az ünnepi
legátus, szintén nagy közönség előtt.</p>
<p>És ez így ismétlődött ünnep másod- és harmadnapján, változatos
szerepcserével. Úrvacsorája mindig volt. A bort kiadta a
<i>lukma</i>, a Krisztus testét jelző kenyeret a híres
kenyérsütőnék. Hogy az úr vacsorája után a polgárember vacsorája
sem maradt el, az bizonyos, a hogy ezt az ácsi kántor e négysoros
rigmusban megörökítette:</p>
<div class="poem">
<div class="stanza"><span class="i0">Szemeitek a
kulacson,<br /></span> <span class="i0">Kezeitek a
kalácson:<br /></span> <span class="i0">Kár Ácson<br /></span>
<span class="i0">A Karácsony.<br /></span></div>
</div>
<p class="i0">S a karácsony ünnepénél még kivánatosabb a húsvét.
Amott csak a kalács kinálkozik, de itt már a «hús» kecsegtet.</p>
<p>Aligha van a világon a magyaron kívül más nyelv, mely a
feltámadás dicső ünnepét a hússal tisztelje meg.</p>
<p>Mi a <i>páska</i> alatt értjük a <i>bárányt</i>. Akkori hónapban
ellenek a juhok. Ezért nevezik ez ártatlanság jelképét
páskabáránynak. Ki ne emlékeznék kegyelettel húsvéti töltött
bárányainkra, a tárkonyos báránybecsináltra, a fölséges
bürgepörköltre zöld paprikával? Méltók azok egy ünnepnap
magasztossá tételére.</p>
<p>Valóban érthetővé lesz a mi híveinknek azon szilárd ellenállása,
melyet annak idejében kifejtettek önkényt gyakorló egyházi
kormányuk ellen: a midőn tudniillik főtisztelendő Budai Ézsaiás
uram azon életbevágó ujítást szándékozott hitágazatainkba behozni,
hogy a harmadik ünnepnap megtartása az egész országban
eltöröltessék, azzal indokolva kegyetlen rendszabályát,
<span class="pagenum"><a name="Page_286" id=
"Page_286">-286-</a></span> hogy ez a harmadik nap csak
haszontalanul elvesztegetett munkaidő és semmi egyéb czélra nem
szolgál: mint fölösleges dőzsölésre, pincze- és kocsmalátogatásra s
egyéb, Istennek nem tetsző dorbézolásokra: ezt tehát meg kell
szüntetni.</p>
<p>Nagy lett a felháborodás városszerte. A presbitérium in corpore
jelent meg a paplakon s a kurátor eléadta ékes szónoklatban az
egész ekklézsia protestáczióját e hitünket és vallásunkat megrontó
ujítás ellen.</p>
<p>A főtisztelendő úr végighallgatta a <i>nép</i> kivánatának
tolmácsolását, s az nem talált zárt fülekre.</p>
<p>– Jól van, édes gyermekeim, minthogy olyan nagy a ti hitbéli
buzgóságtok, tehát tartsuk meg a régi jó szokást, s legyen a
legközelebbi húsvéti ünnep ismét három napra kiterjedő.</p>
<p>Ezt mondá a presbiteriumnak, mire az teljes diadalt hirdetve, az
utczán összegyűlt nép közé visszatért.</p>
<p>A következő husvéti ünnepekre aztán főtisztelendő Budai Ézsaiás
uram egy legátus helyett hármat invitált meg három kollégiumból, a
kik mind kipróbált theologusok lévén, egymással versenyezve
prédikáltak a három ünnepnapon.</p>
<p>A harmadik ünnepnapon aztán, mikor az Úr vacsorájára került a
sor, s a presbiterium az Úr asztalához járult, legelől Buza Sándor
kurátor uram, Budai Ézsaiás uram lévén az első pap, a ki a megtört
kenyérfalatokat osztogatja, elébb azt kérdé a presbiterium
fejétől:</p>
<p>– No hát, érdemes Buza Sándor uram, már most mondja el
kegyelmed, hogy a három ünnepnapon miket tanult kegyelmed az
épületes prédikácziókból?</p>
<p>– Hogy én miket tanultam? – hebegé elszörnyedve a kurátor.</p>
<p>– No igenis, a szónoklatok textusát, melyik evangelistából
vétettek azok, mi volt az értelmük és a belőlük levont tanulság?
<span class="pagenum"><a name="Page_287" id=
"Page_287">-287-</a></span></p>
<p>De egy szóra sem emlékezett abból Buza Sándor uram.</p>
<p>– No hát menjen kegyelmed vissza a helyére és gondolkozzék
rajta, mi maradt meg a fejében; mert addig nem érdemes a Krisztus
testének átvételére.</p>
<p>Következett a viczekurátor: Csiba János uram.</p>
<p>Biz az sem tudott a kérdésre egy kukkot sem felelni. Mind
szégyenszemre elutasíttattak.</p>
<p>És így sorba az egész presbiterium.</p>
<p>Főtisztelendő uram valamennyit ismerte, nevén szólította: Goda,
Boda, Tuba, Csizmadia, Szabó, Takács, Kovács, Ács, Szűcs, Mészáros,
Csakás, Halász, Vadász, Kádár, Timár, Bognár, Kolompár, Sipos,
Dudás, Seres, Boros, Katona, Huszár, Puskás, Gulyás, Lapos, Kövér,
Vastag, Vörös, Fehér, Fekete, Pap, Mester, Farkas, Róka, Vas,
Arany, Tót, Német, Oláh, Rácz… Egy sem tudott egy szót sem a három
ünnepnapon elmondott, szebbnél-szebb prédikácziókból. Mind
leülhettek a helyeikre.</p>
<p>És még hátra voltak a czéhek, a hajósok, szekeresgazdák.</p>
<p>Menekülni pedig nem lehetett, mert a főtisztelendő úr bezáratta
a templomajtókat.</p>
<p>Hát még az asszonyok! Nekik is egzáment kell még állani. Mert az
ünnepnap arra való, hogy az ember, a mit a templomban hall, azt a
lelkében megtartsa.</p>
<p>De mi lesz otthon az ebédből? A leves mind elforr, a páskabárány
összeég, a kók összeesik, a töltött káposzta megkozmásodik: vacsora
lesz az ebédből.</p>
<p>Bizony az lett abból. Mert a főtisztelendő úr esti harangszóig
haza nem bocsátotta a gyülekezetet. Addig folyvást egzaminált.</p>
<p>Másnap pedig ugyanaz a presbiteri bizottság szépen
felsompolygott a paplakra, s a küldöttség vezére szép, halk hangon
előadá a főpapnak, hogy jobban meggondolva a dolog mivoltát, mégis
csak jobb lesz azt a harmadik ünnepnapot végképen megszüntetni.</p>
<hr class="chap" />
<p><span class="pagenum"><a name="Page_288" id=
"Page_288">-288-</a></span></p>
<div class="chapter">
<h2>A ZSEBKENDŐ-KALAND.</h2>
</div>
<p>Milanóból utaztunk Velencze felé a nőmmel meg az anyósommal. A
ki ismeri már az olaszországi vasuti készségeket, annak nem kell
osztályoznom, hogy az azokon utazás hányadik kategoriájába tartozik
az élvezeteknek. Nálunk az elsőosztályú kupékban hat személyre van
ülőhely; az olasz kocsik elsőrangú kocsiszakaszában tíz utasnak
kell elférni. Sőt én egyszer a génuai utamban tizenharmadmagammal
utaztam; mert a kik a harmadosztályú kocsikból lemaradtak, azokat
az elsőosztályuakba tuszkolták be. S ez ellen nincs segítség.
Egyszer pedig Róma felé utazva, olyan társaságban kellett
meghúzódnom, hogy egész éjjel a zsebemben tartottam a kezemet a
revolverem ravaszán. Éjfélben felszakítják az ajtót, s beront rajta
hat torzonborz férfi, puskával, vadásztáskával a vállán, vizslával
a pórázon; ezek pályáznak pacsirtákat, czinegéket vadászni a
csincsésbe, a mik most vándorolnak vissza Európába. Étkezésről szó
sincs az olasz vasutakon. Vannak úgynevezett trattoriák, de mire az
utas a szalvétát felköti a nyakába, már a fülébe ordítja a kalauz a
«partenzát» s ott marad a rizottó, meg a maccaroni à la
napolitaine. Nem is utazik ott okos ember étkes kosár nélkül s
beszerzi a hideg tyúkot, meg a szalmába fonott chiantit, különben
éhen vész.</p>
<p>No, hát az egész világon mindenütt lehet segíteni a vasuti
utazás kalamitásain egy kis borravalóval. Olaszországban
<span class="pagenum"><a name="Page_289" id=
"Page_289">-289-</a></span> ugyan nem. Nem is oszt itt borravalót
se angol, se franczia, se német. Az már mind ki van oktatva a
felől, hogy az olasz konduktornak a tenyerét megkenni ezüsttel
hiábavaló pocsékolás. Legfeljebb az lesz belőle, hogy öt percz
mulva visszajön az ajándékozóhoz az illető, tenyerén hozva a kapott
ezüstpénzt, hogy az nem <i>lira</i>, hanem pápai <i>bajocco</i>,
vagy görög <i>drachma</i>, s beváltatja igazival. Itt csak a muszka
utazók adnak még borravalót. Ezért néztek minket is mindenütt
muszkáknak.</p>
<p>Együtt voltunk hát már öten: mi hárman, meg két olasz pasasér;
volt hely elég az elkászolódásra. Ekkor beront egy uj talián s
elkezd nagy lármával patvarkodni, hogy neki a lefoglalt helyéről
elrabolták a jelzésül ott hagyott zsebkendőjét, s tőlünk, a bennülő
utasoktól követelte annak az előadását.</p>
<p>No, már sok szép megtisztelő czímet hallottam a fejemre zúdítani
izgalmas politikai pályámon, de még ilyen válogatottakat soha! Még
zsebkendőtolvajnak nem szidtak. Hogy pergett a nyelve, olaszul,
hogy forogtak a szemei, még olaszabbul.</p>
<p>No, én már hallottam Rossit, hallottam Salvinit, hallottam Ira
Aldridget Othelloban, de egyik sem csapott akkora patáliát egy
zsebkeszkenő miatt, mint ez a talián. Azt hittem, mindnyájunkat meg
fog dezdemónázni.</p>
<p>A két velünk levő utas, a ki értette az olasz szitkozódást, nem
állhatta ki tovább, fogta az utitáskáját, plaidjét s kiszállt a
kupéból, keresett nyugodalmasabb helyet; én is odaszólítottam a
kalauzt, hogy nyisson nekünk más kupét, fizetek akármit; de az csak
nevetett s mutatta igazi <i>olasz flegmával</i>, hogy nem kell arra
a kiabálásra hallgatni.</p>
<p>Volt ottan rendőr is, és nekem eszembe jutott az az anekdota, a
mikor Kaas Ivornak az édesatyja, az erélyes dán báró azt kérdezte
Protmanntól, Budapest zsarnokától: «<i>Sagen Sie mir, wo kann ich
Sie verklagen?</i>» <span class="pagenum"><a name="Page_290" id=
"Page_290">-290-</a></span> De hát az olasz rendőr nem arra való,
hogy valami rendet csináljon, a miatt agyonlőhetik a királyát,
fejbe kollinthatják az utazót a szeme láttára: az olasz rendőrnek
se szeme, se füle nincsen, csak kakastolltaréja van; az aztán
megteszi.</p>
<p>Utoljára is elővettem, a mi kevés olasz tudományom van:
«Maladetto mangiacatto, cerca il tuo fazzoletto all inferno!»</p>
<p>Úgy látszik, hogy megértette, mert a mint elkezdte keresni az
elvesztett zsebkendőjét az ülőszéke alatt, ott szerencsésen
megtalálta. Mutatta diadalmasan lobogtatva s bocsánatot kért. Akkor
aztán beállt a szája, lefeküdt, horkolt.</p>
<p>Egy állomáson megint egy uj pasasér szállt be közénk. A mi
zsarnokunk fölébredt, rögtön ismeretséget kötöttek, hangos
diskurzusba kezdtek. Tudvalevő, hogy ha két olasz diskurál, az
folyvást beszél, egyik sem hallgat a másikra.</p>
<p>Végre közeledtünk Veronához. A mi vasuti rémünk kászolódni
kezdett. Az olasz nagy város kibontakozott előttünk. Nem messze a
vasúti pályafőtől emelkedik egy óriási kémény; alighanem magasabb a
bécsi Szent-István toronynál. A mi haragosunk büszkén mutatott e
monumentális kürtőre. Ez az ő szalámi-gyára!</p>
<p>Most aztán tiszta volt előttem a helyzet.</p>
<p>Ez a mi illusztris utazótársunk <i>a veronai szalámikirály!</i>
«Il rè (non galantuomo) di tutti salamucci!» Hja! Ez már más! Akkor
szuverén joga volt úgy gorombáskodni velünk.</p>
<p>Mikor eltávozott a kupéból, előttünk is meghajtotta magát,
valamit mormogva az ellenünk emelt szidalmak visszavonásáról.</p>
<p>Udvariasan viszonoztam a rehabilitáczióját.</p>
<p>Megköszönte.</p>
<hr class="chap" />
<p><span class="pagenum"><a name="Page_291" id=
"Page_291">-291-</a></span></p>
<div class="chapter">
<h2>PECZÓLT URAM.</h2>
</div>
<p>Komárom várához egy jó hajtásnyira van egy község, melynek
lakosai mind nemes emberek, a kik azzal dicsekszenek, hogy az ő
helységükben a kutyák is <i>aranyosban</i> járnak. Tudniillik, hogy
a helységnek neve «Aranyos.» Ott lakott a mult század elején
(mindjárt a <i>nemesek hadnagyának</i> a portája mellett levő
házban) két derék nemes úr, név szerint Péntek Péter, Péntek Pál.
Testvérek voltak, osztozatlanok. Közös volt a háztartásuk, marháik,
lovaik, szolgáik; de asszonyaik nem: azoknak csak a konyhájuk volt
közös. A testvérek is egyetértésben éltek, az asszonyok sem
pöröltek össze soha. Pálnak a felesége magyar volt, komáromi
eredetű, a ki csak annyit tudott németül, hogy «niksz tájts», Péter
hitvese ellenben szerdahelyi származású volt, a ki csak németül
hallott. Ez is egyik oka lehetett annak, hogy sohasem feleseltek
egymással. Ellenben a Péter felesége híres volt arról, hogy
nagyszerű szalonnás gombóczokat tud csinálni, a Pál felesége ezzel
párhuzamosan tudta megteremteni a lisztsterczet, a mi nem csekély
tudomány. A közös asztalnál egyik férj jobban dicsérte a felesége
főztét, mint a másik, s torkig lakott vele.</p>
<p>Volt a helységben egy görög, a kinek Jósó volt a neve. Lehetett
annak czifrább neve is, de abba senki sem ficzamította ki a
nyelvét. (Kratochvilnak hívták.) Ez árult mindenféle kelendő
czikkeket a boltjában: <span class="pagenum"><a name="Page_292" id=
"Page_292">-292-</a></span> tűzkövet, taplót, ostornyelet,
pántlikát, cseréppipát, muzsikáló dorombot, kaszafenőt, szopókát, –
no meg sót is. Azt mind hozhatott Komáromból. De már a kávéért,
nádmézért (czukor) Bécsbe kellett neki felfáradnia, mert az
Komáromban háromszoros árú. A tyukász-szekérrel felvitték Bécsbe
egy petákért, visszahozták portékástul három sustákért.</p>
<p>Ez a Jósó csodákat tudott beszélni vasárnaponkint, – a mikor
csukva volt a szatócsbolt, ember és marha pihent, – a nemes
szomszédoknak a méhesben.</p>
<p>Már az maga is csoda volt, hogy azok az urak, a kik zsindelyes
házban laknak, nem érik be a lépes mézzel, hanem olyan mézet
hozatnak az Óperencziákról, a mi nádban terem, és ahhoz olyan babot
vesznek, a mit előbb meg kell sütni, aztán kézi malmon megőrölni, s
mikor az levet ereszt, ezt a keserű koromba főtt lélöttyöt
findzsából iszogatják. Irtózik ettől minden igaz kurucz, a ki
Thököly Imre esetét a nagyváradi basánál olvassa a «hármas kis
tükörből» azzal a «hátra van még a fekete leves»-sel.</p>
<p>Hát még mikor arról a rengeteg nagy Szent-István-toronyról
beszélt a Jósó, a mi olyan magas, hogy mikor új hold van, az
beleakad a szarvával a torony hegyén levő kétfejű sasba, s
belekerül jó fertály óra, a míg ki tud belőle vergődni. Igaz görög
hitére esküdött, hogy ez úgy van.</p>
<p>– No ezt nekünk is meg kell egyszer néznünk! – mondá Péntek
Péter Péntek Pálnak, a mibe ez menten beleegyezett. Hisz az a Bécs
nem a világ. Van a két nemes úrnak három lova, azoknak csak fel
kell kötni a farkát, kiszedni sörényéből a bojtorjánt, hát
megteszik azok a parádét. Útravaló elemózsiát elbír a tarisznya,
tele kulacs hozzá, a saroglyában sarjú, abrakos zsák: minden
kitelik hazulról. Pénz nem kell oda, minek? Legfeljebb egy török
kendőre az asszonynak.</p>
<p>Csak az új holdat várták, hogy azon a nevezetes <span class=
"pagenum"><a name="Page_293" id="Page_293">-293-</a></span>
holdfennakadáson jelen lehessenek. A két feleség ellátta a két
nemes urat minden útravalóval.</p>
<p>Meg is érkeztek szerencsésen a nagy császárvárosba, s nem
történt velük egyéb baj, mint hogy a vámnál elvette tőlük a német a
vágott dohányukat, kiöntve azt a bőrzacskóból a földre, a magukkal
hozott mákospatkót pedig ketté kellett törniök, hogy nincs-e benne
dohány?</p>
<p>De még egyéb baj is volt a patkóval.</p>
<p>Az, hogy a turcsik nem voltak megpatkolva, az ármányos német
pedig végtől-végig kirakatta az utczáját nagy kemény
koczkakövekkel; azokon a puha gyephez, sáros úthoz szokott
csallóközi paripa nem érti a járást, egyik erre csúszik, a másik
arra csúszik a vasalatlan patájával, az ember alig győzi a «Jézus
Mária» kiabálást.</p>
<p>No, de nemsokára akadnak egy házra, melynek tárva-nyitva a
kapuja. Itt bizonynyal vendégszerető gazda lakik. Az volt a «Vörös
ökör». Oda egyenesen behajtatnak. Ráismernek a szárnyékra.
Beállítanak. Rögtön jön egy bőrkötényes szolga, utána maga a
termetes gazda. Az is sipkát emelintve fogadja a kedves vendégeket,
a szolga kifogja a lovakat s vezeti az istállóba, egy másik
kenyérpusztító a czókmókot szedi le a lőcsről s viszi fel a lépcsős
tornáczon. Hasztalan szabódnak, hogy ő nekik ott kell hálni a
lovaik mellett, etetni, itatni, nix nutz, felviszik őket az
emeletre, ott betuszkolják egy czifrára kifestett szobába,
mosdótálat, szappant hoznak nekik törülközővel. Ugyan minek az a
nagy fáradság? Superlátos ágy is van a szobában kettő.</p>
<p>A szíves házigazda maga jön fel értük, meginvitálni őket a
vacsorához. Nagy itt a szolgálat! Hát még a bécsi vacsora! Jön
pakerehändli, heringes saláta, apró szőlős bukta, hozzá ser
kancsóval, a mi csak úgy habzik, de itatja magát. Már csak azért is
érdemes volt <span class="pagenum"><a name="Page_294" id=
"Page_294">-294-</a></span> ebbe a Bécsbe felfáradni. Támogatás
mellett tudtak csak a szobájukba felkerülni a trakta után; elébb
azonban mindenkinek szépen megköszöntek mindent, megmondva a
becsületes neveiket: «Péntek Péter, Péntek Pál.» A furfangos
ágyakban azonban alig tudtak elaludni, az a ruganyos derekalj
mindig ki akarja az embert dobni a nyoszolyából.</p>
<p>Hajnalban bejött a szobájukba egy fehérkötényes úr, az meg
kivitte a csizmájukat kisuviczkolni. De ez már nagy tisztesség.</p>
<p>Még nagyobb volt az elbámulásuk, mikor, igaz magyar gazdaember
szokása szerint, legelőször is az istállóba serénykedtek a lovaikat
megtekinteni, s úgy találták, hogy azok nemcsak hogy csülökig
gázolnak az alomszalmában, turkálnak az abrakban, hanem meg is
vannak kefélve szép simára. No, ezek is megemlegetik Bécs
városát.</p>
<p>De már arra sem Péntek Péter, sem Péntek Pál nem volt rábírható,
hogy azt a rettenetes dolgot, a mit «frustuk» néven kinált nekik a
házigazda, bevegyék. Légyétető az! Azért, hogy kávé a neve.
Elővették a szeredásból a paprikás szalonnát s azt falatozták a
bicskával. Annak a láttára meg a németet lelte ki a hideg.</p>
<p>Első dolguk volt azután kiókumlálni, hogy merre van hát az a
híres Szent-István-tornya? Azt bizony Bécsnek minden szegletéből
meg lehet látni.</p>
<p>Hujh, de rettenetes messzeségre van az! – Aztán ha odatalál is
az ember; de hogyan talál vissza onnan a «Vörös ökör»-be? Mikor ez
a bécsi német olyan ostoba, hogy nem ért egy kukkot sem más
nyelven, mint németül!</p>
<p>– Megállj csak! – mondá Péntek Péter. – Tudom én annak a módját.
Majd én, ha eltévelyedünk, előfogok egy jóképű németet, annak azt
mondom, hogy «búúúh!» a két kezemmel mutatom a két szarvát, a
<span class="pagenum"><a name="Page_295" id=
"Page_295">-295-</a></span> piros lajblimon meg előadom, hogy
vörös; ebből kitalálja, hogy a Vörös ökörhöz igyekezünk.</p>
<p>Péntek Pál belenyugodott a Péntek Péter indítványába.</p>
<p>Azzal neki indultak torony irányában, keresztül-kasul
girbe-gurba utczákon, míg egyszer csak eljutottak egy lusta
folyóvízhez, a mire egy kőhíd volt építve. Ott egy
pofoncsapottkalapos német útjokat állta s erősen követelte, hogy az
átmenetelért fizessenek fejenkint egy krajczárt.</p>
<p>– Micsoda? Fizetni a hídon vámot? Mi nemes emberek vagyunk!</p>
<p>– Péntek Péter, Péntek Pál.</p>
<p>De a német csak nem akart tágítani. Úgy látszik, hogy nagyon rá
volt szorulva arra az egy krajczárra.</p>
<p>Azt pedig egy magyar nemes nem teheti, hogy ő vámot fizessen a
hídon, mint valami paraszt.</p>
<p>– De hát voltaképpen miért is kelljen mi nekünk keresztülmennünk
ezen a hídon, holott a Szent-István-tornyát, meg a holdvilágot a
Vörös ökörből is megláthatjuk?</p>
<p>Fogták magukat, visszafordultak; otthagyták a vámszedő németet:
«gebedj meg!»</p>
<p>Ebéd idejére szerencsésen hazakerültek a Vörös ökörbe. A nagy
fáradságtól megjött az ápetitus. Ebéd is volt hozzá. A gazda ma is
kitett magáért, még vágott dohányt is adott a pipába: üres lévén a
dohányzacskó; az ugyan csípte nagyon a magyarnak a nyelvét, mert
hát a német páczolva szereti a dohányt. (A kutya tutulja meg!) De
annál jobban ízlik utána a ser.</p>
<p>Ez napon azonban se új holdat, se Szent-István-tornyot nem
láthattak az atyafiak; mert elkezdett esni az eső. Ez már Bécsben
rendes állapot: ott mindig esik az eső.</p>
<p>Másnap aztán azt gondolták ki, hogy más irányban ismerkednek meg
Bécs városával. Megkerülik a «kertek alatt.» <span class=
"pagenum"><a name="Page_296" id="Page_296">-296-</a></span></p>
<p>Ilyenformán szerencsésen felfedezték a Prátert. Ennek a
dicsőségéről is sokat historizált előttük a Jósó; de hozzátette,
hogy ott ugyan őrizkedni kell a tolvajoktól, mert neki is kilopták
a zsebéből az ezüstóráját. Vigyázott is a nagy csődületben Péntek
Péter, Péntek Pál, hogy le ne vagdalják az ezüst gombokat a
mándlijáról; a tajtékpipáját meg le nem adta volna az
agyaráról.</p>
<p>Ott azután tökéletes gyönyörűségük volt a német pojáczákban.
Hogy eszik a csepűt, hogy nyelik el a bicsakot, aztán felmásznak a
rúdra, annak a hegyén a fejük tetejére állnak, lábbal az ég felé.
Előadás után a pojácza leveszi a hegyes süvegét s bejárja vele a
tisztelt publikumot, a művészet adóját behajtani.</p>
<p>Az atyafiak a legtöbb bámészkodótól azt a szót hallják, hogy
«später.»</p>
<p>– Ez mind Péter! – dörmögé a bátya, s mikor hozzákerült az
obulus-szedő művész, azzal nyugtatá meg, hogy «én is Péter vagyok,
Péntek Péter.»</p>
<p>Péntek Pál ellenben azt hiszi, hogy az az eléje nyujtott
csörgősipka arra való, hogy az ember abba verje bele a pipájából a
hamut.</p>
<p>Ezen a napon sem lehetett meglátni sem a holdat, sem az
István-tornyot, olyan nagy köd volt.</p>
<p>S ez így ment egy hétig; egyik nap eső, másik nap köd. Megunták
ezt az atyafiak nagyon. Nincs a németnél jó idő soha! Gyerünk mink
haza!</p>
<p>A nyolczadik nap korán reggel fölkelének, lementek az istállóba,
felszerszámozták a lovakat, befogták az ekhós-szekérbe s keresték a
házigazdát, hogy megköszönjék neki az eddigi szíves vendéglátást.
Nem kellett azt keresni; jött az egy irgalmatlan hosszú papirossal
a kezében s azt mondta a hálálkodó atyafiaknak, hogy «Bezahlt,
uram!»</p>
<p>Ezt a csúnya szót ők soha sem hallották.</p>
<p>– Megkövetem, nagy jó uram, én nem vagyok Peczólt, az én nevem
Péntek Péter. <span class="pagenum"><a name="Page_297" id=
"Page_297">-297-</a></span></p>
<p>– Az enyim meg Péntek Pál.</p>
<p>– Nix ta! – kiabált a gazda. – Bezahlt, uram!</p>
<p>S azzal a sok léhütő cselédje megragadta az útrakészülő
atyafiakat, lehúzta erővel a szekérről, kifogta a lovaikat,
visszatolta a félszerbe a szekerüket.</p>
<p>– No ez már mégis nagy barátság! Hogy a vendéget úgy
megmarasztalják! No hát nem bánjuk, ha már olyan nagyon
megszerettek bennünket, itt maradunk még egy napig; de már holnap
mákosugyse hazamegyünk! Az asszonyok el se tudják gondolni, hová
lettünk.</p>
<p>S még egy napig ott maradtak, élvezve a nagy
vendégszeretetet.</p>
<p>Másnap reggel aztán megint az a szczéna következett.</p>
<p>A két atyafi indult volna már hazafelé; de minden oldalról
fogták a lovaik zabláját s kiabálták a fülükbe: «peczólt uram!»</p>
<p>Talán sohasem is lett volna ennek vége, ha oda nem vetődik a
nagy hajczihőre a bécsi ifjúság akkori vezéralakja, gróf Sándor
Móricz, a ki a hirhedett paripáját ott tartotta a Vörös ökörben, s
nem informáltatja magát a tényállásról.</p>
<p>A fiatal magyar főúr aztán megmagyarázta a csallóközi
atyafiaknak az állapotot. A német fizetséget követel a
vendéglátásért, mindennapra húsz vonás forintot. Ha nem fizetnek a
vendégek, elveszi a szekerüket, lovaikat.</p>
<p>Azok csak akkor hüledeztek. Pénzük nem volt.</p>
<p>A hirhedett lovas úr aztán megkönyörült rajtuk, kifizette a
tartozásukat a Vörös ökörnek, még nekik is nyomott a markukba
útiköltségül tíz bankó forintot, nehogy hazautaztukban megint
valami bajuk essék, a mivel aztán az atyafiak nagy vígan
útrakelének.</p>
<p>Útközben aztán peczólt uraimék hűségesen megfizettek minden
közbeeső állomáson gavallérmódra az élvezett papramorgóért,
abrakért, szállásért, úgy, hogy midőn Szerdahelyre megérkezének,
még öt forint nyomta <span class="pagenum"><a name="Page_298" id=
"Page_298">-298-</a></span> a mellényzsebüket. Ottan rostokot
tartottak; a korcsmáros azt kérdezte tőlük, hogy mit parancsolnak
ebédre? Németül kérdezte.</p>
<p>Bécsben már ők is profitáltak valamit a németből:</p>
<p>– Zwei Gulden gölődiny.</p>
<p>– Drei Gulden stercz.</p>
<p>Ezért a horrendus összegért aztán kaptak akkora tál szalonnás
gombóczot és sterczet, hogy az hat kapásnak elég lett volna. A
maradékot nem hagyták ott, hanem beletömték a posztószél
tarisznyába: puffadásig tele lett vele.</p>
<p>Este felé hazaérkezének a hozott zsákmánynyal.</p>
<p>Otthon pedig a két asszony, a ki az előre küldött hetestől
megtudta az érkezésüket, szintén gölődinynyel és sterczczel várta
haza az argonautákat.</p>
<p>– Tyhű, a ki áldotta! Hiszen mink is azt hoztunk haza Bécsből
egész tarisznyával.</p>
<p>S minthogy itthon mindent elmondának, a mi velük történt
Bécsben, rajtuk maradt holtig predikátumképen a «Peczólt uram.»</p>
<hr class="chap" />
<p><span class="pagenum"><a name="Page_299" id=
"Page_299">-299-</a></span></p>
<div class="chapter">
<h2>A LEGHÁTULSÓ PAD.</h2>
</div>
<p>Sok szép templomot láttam széles e világban, de olyan szép egy
sincs nekem, mint az én komáromi kálvinista templomom, a hogy én
azt gyermekkoromban ismertem.</p>
<p>Nem a művészi festmények, nem a faragványok, nem a pillérek és
boltozatok, nem is a pompás oltárok tették azt olyan széppé, hanem
a nép, mely benne összegyülekezett. Belefért kétezer ember: – el is
jött. A szószékkel szemben voltak az előkelő férfiak padsorai, azok
mögött a hölgyek ülőhelyei. Mert a reformátusoknál hölgyek és
férfiak elkülönítve ülnek a templomban. Fenn az oldalkarzaton, az
orgona mellett, sorakoztak a diákok, túl rajta az iskolás leányok:
azon túl következett egy hosszú, az egész fal mentét elfoglaló
karzat. Ennek a padjait megtölték a komáromi szekeres gazdák és
hajósok, szép kék posztó mentékben, nagy ezüst gombsorokkal, széles
filigrán ezüst mentekötőkkel. Egy pár padot egész hosszában
elfoglaltak a várbeli veterán katonák, kik a napoleoni hadjárat
emlékeül akkora vitézségi érdem-csillagot viseltek a mellükön, mint
egy csésze-alja.</p>
<p>S mikor az orgona megnyitó hangjaira ez az ezer férfi egyszerre
fölállt a helyéről, az olyan volt, mint a tengermoraj, s utána a
másik ezer, az asszonynép fölkelése, az meg szélzúgásnak vált be –
selyemsuhogással. Mert selyemben, atlaszban, gradenápelben jártak a
komáromi <span class="pagenum"><a name="Page_300" id=
"Page_300">-300-</a></span> asszonyok és leányasszonyok, ha
templomba mentek.</p>
<p>S aztán, mikor ez a tábor rázendíté a zsolozsmát: «Jövel Szent
Lélek Úr Isten!» az volt az égostromló riadó! Az az «álleluja,
álleluja» bizvást az egekig fölhangzott; nekem még most is a
lelkemben hangzik. Azért nincs nekem olyan szép templom a kerek
világon, mint a komáromi kálvinista templom, fehér falaival,
egyszerű oszlopsoraival.</p>
<p>Pedig még akkor az a messze kimagasló tornya sem volt, azzal a
moszkvai Kremlre emlékeztető kupolás réztetővel, aranyos
csillaggal; – egy jámbor fatorony harangjai hivogatták
istenitiszteletre a hívek seregét.</p>
<p>… A század elején volt ez: a napoleoni harczok befejezte után,
mindjárt az utolsó nemesi inszurrekció nyomában.</p>
<p>Egy «új ember» telepedett le Rév-Komárom városában, mint hites
ügyvéd, a kinek a neve volt «nemes Ásvai Jókay József». Fiatal
feleséget hozott magával: Pulay Máriát. Szegény leányt vett el, a
kinek semmi hozománya nem volt. A hajdani köznemesi családok
leányai mind szegények voltak: kelengye, hozomány azokkal nem járt
a szülők életében. Szülői maguk is nádas födelű hajlékban laktak.
Voltam benne; emlékszem rá.</p>
<p>A legelső vasárnapon Ásvai Jókay József magával vitte a
feleségét a templomba. A főajtón, az utcza felől járulva be, a
nejét a női padsorok előtt elbocsátá, maga pedig helyet foglalt a
presbyterek osztályában, a második pad második helyén. (Holtig az
volt az ülőhelye.) Ott aztán csak az ájtatosságra volt gondja.</p>
<p>Hanem a felesége nem kapott helyet a hölgyek padjain. A nádas
födelű ház szülöttét lenézték.</p>
<p>Azok ott az első padsorokban mind előkelő asszonyságok voltak:
földes asszonyok, kontignácziós háztulajdonosnők, hivatalnoknék,
gazdag búzakereskedők, talpas kalmárok, aerariális liferánsok
hitvestársai. Azok csak nem szoríthattak neki helyet – az
idegennek! <span class="pagenum"><a name="Page_301" id=
"Page_301">-301-</a></span></p>
<p>Hátrább a padokban következtek a kirurgusnék, patikárusnék,
lutrisnék, posztókereskedőnék, vasárusnék, sóraktárosnék,
kanczellistánék, schreibernék, ötvösnék. Innen rangfokozatban a
kőmivesnék, molnárnék, mészárosnék, halásznék, kávésnék,
mézeskalácsosnék, szappanosnék, a kikkel vetekedtek méltóságban a
szekeres gazdánék, a kormányosnék, hajó-ácsnék, fullajtárnék,
kötélverőnék; el nem felejtendők a kenyérsütőnék, pecsenyesütőnék,
sajtosnék, kertésznék, és teljes érvényre jutva a magyar és német
szabónék, csizmadiánék, vargánék, timárnék, fejkötővarrónék – és
egyéb arisztokrata hölgyek.</p>
<p>És ezek mind ünnepi pompában képviselték az előkelő társadalmat;
a legújabb komáromi divat szerint halcsontos miedereket, galléros
wicklereket, keverített kádnyi selyemszoknyákat, tollal bélelt
dudoros ujjú rekliket, schlingelt kötényeket viseltek, hosszú
táritoppos fejkötőket keményített csipkefodorral, aranyvirágos
szalaggal; a csilingelő aranyfüggő is hozzá tartozott. Már hogy
adhattak volna ezek maguk között helyet a templomi padsorban egy
olyan asszonynak, a ki nem hord selyem ruhát, hanem egyszerű
merino-köntöst, cziczkendővel, hozzá sima tüll-anglé fejkötőt
pántlika nélkül, csinált virág nélkül! – Minden padból
elutasították az új asszonyt, a jövevényt.</p>
<p>A fiatal asszonyka azonban e megszégyenítésre se sírva nem
fakadt, se el nem futott a templomból, hanem szépen oda
támaszkodott a legutolsó padnak a támlányához s onnan hallgatta
végig nagytiszteletű Kalmár József esperes uramnak a szónoklatát, a
ki igen meghatóan prédikált arról a textusról, hogy a kik most
utolsók, azok lesznek Isten előtt az elsők; még azt is bevárta,
hogy az egyházfi odamenjen a hosszú rúdra akasztott helypénzszedő
perselylyel, s ő is belehullatá a maga áhitatfillérét.</p>
<p>Nemes Ásvai Jókay Józsefnek pedig minderről nem <span class=
"pagenum"><a name="Page_302" id="Page_302">-302-</a></span>
lehetett tudomása. A templom nem theátrum, a hol az ember
ülőhelyéből hátrafelé foroghat publikumot bámulni. Csak hazatérett
tudta meg, hogy milyen megszégyenítés esett az ő szeretett
hitvestársán.</p>
<p>… No, most állj elő, te hirös! Te Mór a Jókay nemzetségből; mit
csináltál volna «te» ebben az esetben? – Futottál volna panaszra
kurátorhoz, espereshez, presbyteriumhoz, orvoslást követelni a
sértés miatt, helyet pretendálni a számüzött élettársadnak az úri
gyülekezetben? Vagy küldted volna a szekundánsaidat a dölyfös
asszonyságok férjeihez, s kihíttad volna őket egy szál kardra? –
Vagy szépen végigkopogtattad volna az úri rend ajtait sunnyogva,
kikunyorálni az előkelő dámák kegyes jóindulatát, hogy tűrjék meg
maguk között a te szerény nevednek viselőjét – vasárnaponként – a
templomban? – Válaszsz!</p>
<p>Nohát nemes Ásvai Jókay József egyiket sem választotta e három
eshetőség közül, hanem elment Búza Sándor uramhoz, a ki becsületes
asztalosmester volt, s csináltatott vele egy díszes templomi padot
politúrozott tölgyfából, a minek zöld posztóval volt behúzva a
támlánya, hogy azt állíttassa be legutolsó padnak arra az üres
helyre, a honnan a felesége a legelső istentiszteletet állva
hallgatta végig; abba vezette bele a nejét.</p>
<p>S néhány év múlva az a leghátulsó pad lett a komáromi kálvinista
matronák és hajadonok legkedveltebb ájtatossági otthona. Még most
is ott van: – a <i>legutolsó pad</i>, mint örök szimboluma az Isten
előtti egyenlőségnek.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Nem zavarandó össze
azzal, kinek mesés adatait Petőfi végzetéről a «Hon»-ban Lengyel
József megczáfolta. <i>J. M.</i></p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Isten itélt, én
téged elkárhoztatlak a poklok örök tüzére.</p>
</div>
</div>
<hr class="chap" />
<p><span class="pagenum"><a name="Page_303" id=
"Page_303">-303-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>Egy szent nő <span class="ralign"><a href=
"#Page_3">3</a></span></li>
<li>Nagypéntek <span class="ralign"><a href=
"#Page_7">7</a></span></li>
<li>Lélektámasztás <span class="ralign"><a href=
"#Page_10">10</a></span></li>
<li>A férj kabátja <span class="ralign"><a href=
"#Page_22">22</a></span></li>
<li>A kit nem engednek meghalni <span class="ralign"><a href=
"#Page_32">32</a></span></li>
<li>Mindent látni sem jó <span class="ralign"><a href=
"#Page_36">36</a></span></li>
<li>A buenos-ayresi karácsony <span class="ralign"><a href=
"#Page_49">49</a></span></li>
<li>A kuglóf <span class="ralign"><a href=
"#Page_60">60</a></span></li>
<li>Astral-szellemek <span class="ralign"><a href=
"#Page_65">65</a></span></li>
<li>Szeget-szeggel <span class="ralign"><a href=
"#Page_72">72</a></span></li>
<li>A Balaton vőlegényei <span class="ralign"><a href=
"#Page_75">75</a></span></li>
<li>A káromkodó asszony <span class="ralign"><a href=
"#Page_87">87</a></span></li>
<li>Mit hozzon a Jézuska? <span class="ralign"><a href=
"#Page_91">91</a></span></li>
<li>A nagymama imakönyve <span class="ralign"><a href=
"#Page_95">95</a></span></li>
<li>A fátyol <span class="ralign"><a href=
"#Page_98">98</a></span></li>
<li>A medzsidije <span class="ralign"><a href=
"#Page_105">105</a></span></li>
<li>A mulatságos fogság <span class="ralign"><a href=
"#Page_107">107</a></span></li>
<li>A tűzmadarak <span class="ralign"><a href=
"#Page_110">110</a></span></li>
<li>Régi rege Izabelláról <span class="ralign"><a href=
"#Page_112">112</a></span></li>
<li>A gondviselés egy repülő virágmag történetében <span class=
"ralign"><a href="#Page_114">114</a></span></li>
<li>A szerelem és a kis kutya <span class="ralign"><a href=
"#Page_116">116</a></span></li>
<li>A czigányasszony jóslata <span class="ralign"><a href=
"#Page_119">119</a></span></li>
<li>Egy nevezetes csók <span class="ralign"><a href=
"#Page_122">122</a></span></li>
<li>Az utolsó vers és az utolsó golyó <span class="ralign"><a href=
"#Page_129">129</a></span></li>
<li>Tisztelendő és tiszteletes <span class="ralign"><a href=
"#Page_136">136</a></span></li>
<li>A «milieu du siècle» meg a «fin du siècle» <span class=
"ralign"><a href="#Page_141">141</a></span></li>
<li>Képek a multból <span class="ralign"><a href=
"#Page_148">148</a></span></li>
<li>Ordália <span class="ralign"><a href=
"#Page_153">153</a></span></li>
<li>A hómenyasszony és a remete <span class="ralign"><a href=
"#Page_173">173</a></span></li>
<li>A Miskolczyak <span class="ralign"><a href=
"#Page_175">175</a></span></li>
<li><span class="pagenum"><a name="Page_304" id=
"Page_304">-304-</a></span></li>
<li>De mi lesz a feltámadás után? <span class="ralign"><a href=
"#Page_190">190</a></span></li>
<li>Világteremtés <span class="ralign"><a href=
"#Page_194">194</a></span></li>
<li>A szentandrási biró fia <span class="ralign"><a href=
"#Page_213">213</a></span></li>
<li>Az orrgyilkos <span class="ralign"><a href=
"#Page_230">230</a></span></li>
<li>A mostoha meséi <span class="ralign"><a href=
"#Page_237">237</a></span></li>
<li>A kaméliás hölgy igaz története <span class="ralign"><a href=
"#Page_250">250</a></span></li>
<li>Az éjjeli fogás <span class="ralign"><a href=
"#Page_257">257</a></span></li>
<li>Barak Hageb asszonyai <span class="ralign"><a href=
"#Page_262">262</a></span></li>
<li>A halberstadti Ádám <span class="ralign"><a href=
"#Page_271">271</a></span></li>
<li>Az album-legyező <span class="ralign"><a href=
"#Page_278">278</a></span></li>
<li>Kinek volt hát igaza? <span class="ralign"><a href=
"#Page_281">281</a></span></li>
<li>A harmadik ünnepnap <span class="ralign"><a href=
"#Page_284">284</a></span></li>
<li>A zsebkendő-kaland <span class="ralign"><a href=
"#Page_288">288</a></span></li>
<li>Peczólt uram <span class="ralign"><a href=
"#Page_291">291</a></span></li>
<li>A leghátulsó pad <span class="ralign"><a href=
"#Page_299">299</a></span></li>
</ul>
<hr class="chap" />
<div style='text-align:center'>*** END OF THE PROJECT GUTENBERG EBOOK 75782 ***</div>
</body>
</html>

